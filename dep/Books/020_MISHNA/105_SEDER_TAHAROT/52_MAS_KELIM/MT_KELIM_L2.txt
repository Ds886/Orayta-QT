&UniqueId=1298&GroupId=mishna_kelim&ForcedBookName=רע''ב&CosmeticsType==911&PutNewLinesAsIs=1&TextSource=ר' פנחס ראובן שליט''א&SearchInTitles=0
// C:\Dev\BhOCR\Runtime files 2\Projects\MT_KELIM Layer 2 - 86 pages

// ב. ב: ג. ג: ד. ד: ה. ה: ו. ו: ז. ז: ח. ח: ט. ט: י. י: יא. יא: יב.
// יב: יג. יג: יד. יד: טו. טו: טז. טז: יז. יז: יח. יח: יט. יט: כ. כ: כא. כא: כב.
// כב: כג. כג: כד. כד: כה. כה: כו. כו: כז. כז: כח. כח: כט. כט: ל. ל: לא. לא: לב.
// לב: לג. לג: לד. לד: לה. לה: לו. לו: לז. לז: לח. לח: לט. לט: מ. מ: מא. מא: מב.
// מב: מג. מג: מד. מד:

$ משנה - כלים - רע''ב

^ פרק א

~ פרק א - משנה א
<b>אֲבוֹת הַטֻּמְאוֹת.</b> הַשֶּׁרֶץ. שְׁמֹנָה שְׁרָצִים הַכְּתוּבִים בְּפָרָשַׁת וַיְהִי בַּיּוֹם הַשְּׁמִינִי, הַחֹלֶד וְהָעַכְבָּר וְכוּ', הֵן אֲבוֹת הַטֻּמְאוֹת לְטַמֵּא אָדָם וְכֵלִים {ב} הַנּוֹגְעִים בָּהֶם בְּמוֹתָם, וְשִׁעוּרָן לְטַמֵּא בְּכָעֲדָשָׁה, שֶׁכֵּן הַחֹמֶט תְּחִלַּת בְּרִיָּתוֹ בְכָעֲדָשָׁה {ג}. אֲבָל הָאֵבָרִים אֵין לָהֶם שִׁעוּר, אֲפִלּוּ פָחוֹת מִכָּעֲדָשָׁה מִן הַשֶּׁרֶץ מְטַמְּאִין. וְדַוְקָא כְשֶׁהוּא לַח הַשֶּׁרֶץ מְטַמֵּא, וְאֵינוֹ מְטַמֵּא יָבֵשׁ, דִּכְתִיב (וַיִּקְרָא יא) וְכֹל אֲשֶׁר יִפֹּל עָלָיו מֵהֶם בְּמוֹתָם, כְּעֵין מוֹתָם: <B>וְשִׁכְבַת זֶרַע.</B> דַּוְקָא שִׁכְבַת זֶרַע דְּיִשְׂרָאֵל וְגָדוֹל, אֲבָל דְּנָכְרִי אֵינָהּ מְטַמְּאָה אֲפִלּוּ מִדְּרַבָּנָן, דְּקֶרְיוֹ שֶׁל נָכְרִי טָהוֹר גָּמוּר {ה}. וְכֵן שִׁכְבַת זֶרַע שֶׁל קָטָן נַמִּי לֹא מְטַמְּאָה, דִּכְתִיב (שָׁם טו) וְאִישׁ כִּי תֵצֵא מִמֶּנּוּ שִׁכְבַת זֶרַע, אִישׁ וְלֹא קָטָן פָּחוֹת מִבֶּן תֵּשַׁע שָׁנִים וְיוֹם אֶחָד {ו}, דְּאֵין בִּיאָתוֹ בִיאָה. וְשִׁעוּרָהּ לָרוֹאֶה, בְּמַשֶּׁהוּ, אֲפִלּוּ כְּעֵין חַרְדָּל. וְלַנּוֹגֵעַ, בְּכָעֲדָשָׁה {ז}. וְדַוְקָא שִׁכְבַת זֶרַע לַחָה מְטַמְּאָה, דִּכְתִיב שִׁכְבַת זֶרַע, בִּרְאוּיָה לְהַזְרִיעַ. וּמִדְּלֹא קָחֲשִׁיב תַּנָּא דִידָן בַּעַל קֶרִי בַּהֲדֵי אֲבוֹת הַטֻּמְאוֹת, שְׁמַע מִנַּהּ דְּאֵינוֹ אֶלָּא רִאשׁוֹן לַטֻּמְאָה, וְהָכִי תְנַן בְּסוֹף מַסֶּכֶת זָבִים, בַּעַל קֶרִי כְּמַגַּע שֶׁרֶץ, דְּלֹא הָוֵי אֶלָּא רִאשׁוֹן: <B>וּטְמֵא מֵת.</B> אָדָם שֶׁנִּטְמָא בְמֵת. אֲבָל כֵּלִים שֶׁנָּגְעוּ בְמֵת הֵן כַּמֵּת עַצְמוֹ, וְהַנּוֹגֵעַ בָּהֶן נַעֲשֶׂה אַב הַטֻּמְאָה. וְכֵלִים שֶׁנָּגְעוּ בְאָדָם שֶׁנִּטְמָא בְמֵת אוֹ בְאָדָם שֶׁנָּגַע בְּכֵלִים שֶׁנָּגְעוּ בְמֵת, הֲווּ אַב הַטֻּמְאָה וּטְמֵאִים טֻמְאַת שִׁבְעָה כָאָדָם, כְּדִתְנַן פֶּרֶק קַמָּא דְאֳהָלוֹת. אֲבָל כְּלֵי חֶרֶס וָאֳכָלִים וּמַשְׁקִים שֶׁנָּגְעוּ בְמֵת אֵין נַעֲשִׂים אַב הַטֻּמְאָה. וְדַוְקָא יִשְׂרָאֵל נַעֲשֶׂה אַב הַטֻּמְאָה כְּשֶׁנָּגַע בְּמֵת, אֲבָל לֹא נָכְרִי, וְכֵן נֵפֶל שֶׁנּוֹלַד בֶּן שְׁמֹנָה אֵינוֹ מְקַבֵּל טֻמְאָה אִם נָגַע בְּמֵת {ח}: <B>וּמְצֹרָע בִּימֵי סָפְרוֹ.</B> מְצֹרָע שֶׁהֻחְלַט בְּאֶחָד מִן הַנְּגָעִים וְנִתְרַפֵּא, וְהֻכְשַׁר בְּצִפֳּרִים וְעֵץ אֶרֶז וְאֵזוֹב וּשְׁנִי תוֹלַעַת וְתִגְלַחַת, וְיָשַׁב מִחוּץ לְאָהֳלוֹ שִׁבְעַת יָמִים וּבַשְּׁמִינִי מֵבִיא קָרְבְּנוֹתָיו, וְאוֹתָם שִׁבְעַת יָמִים קְרוּיִין יְמֵי סָפְרוֹ, וּמְטַמֵּא אָדָם, דְּנֶאֱמַר כִּבּוּס בְּגָדִים בִּימֵי חִלּוּטוֹ וְנֶאֱמַר כִּבּוּס בְּגָדִים בִּימֵי סָפְרוֹ, מַה לְּהַלָּן מְטַמֵּא אָדָם אַף כָּאן מְטַמֵּא אָדָם: <B>וּמֵי חַטָּאת שֶׁאֵין בָּהֶם כְּדֵי הַזָּיָה.</B> מְטַמְּאוּ בְמַגָּע. וְאִם יֵשׁ בָּהֶן כְּדֵי הַזָּיָה, מְטַמְּאוּ אַף בְּמַשָּׂא, לְטַמֵּא אָדָם לְטַמֵּא בְּגָדִים. דִּכְתִיב (בְּמִדְבַּר יט) וּמַזֶּה מֵי הַנִּדָּה יְכַבֵּס בְּגָדָיו וְהַנּוֹגֵעַ בְּמֵי הַנִּדָּה יִטְמָא עַד הָעָרֶב, וְרַבּוֹתֵינוּ לָמְדוּ שֶׁהַמַּזֶּה טָהוֹר, וְלֹא בָא הַכָּתוּב אֶלָּא לִתֵּן שִׁעוּר לַנּוֹשֵׂא שֶׁצָּרִיךְ שֶׁיִּהְיֶה בוֹ כְדֵי הַזָּאָה. וְחִלֵּק הַכָּתוּב בֵּין מַיִם לְמַיִם, לוֹמַר לְךָ מַיִם שֶׁיֵּשׁ בָּהֶן כְּדֵי הַזָּיָה מְטַמְּאִים אָדָם לְטַמֵּא בְּגָדִים, וְשֶׁאֵין בָּהֶן כְּדֵי הַזָּיָה מְטַמְּאִים אָדָם לְטַמֵּא אֳכָלִים וּמַשְׁקִין וְלֹא לְטַמֵּא בְגָדִים {ט}: <B>וּכְלֵי חֶרֶס בַּאֲוִיר.</B> כְּשֶׁנָּפְלָה טֻמְאָה בַאֲוִיר כְּלִי חֶרֶס, בֵּין נָגְעָה בַכְּלִי בֵּין לֹא נָגְעָה, נִטְמָא הַכְּלִי. וְאִם נָגְעָה הַטֻּמְאָה בַכְּלִי מִבַּחוּץ, לֹא נִטְמָא בִּנְגִיעָה זוֹ, דִּכְתִיב (וַיִּקְרָא יא) וְכָל כְּלִי חֶרֶשׂ אֲשֶׁר יִפֹּל מֵהֶם אֶל תּוֹכוֹ וְגוֹ' יִטְמָא, מִתּוֹכוֹ נִטְמָא וְאֵינוֹ נִטְמָא מֵאֲחוֹרָיו: <B>וְאֵינָם מְטַמְּאִין בְּמַשָּׂא.</B> דְּכָל הָנָךְ אֲבוֹת הַטֻּמְאוֹת דַּחֲשִׁיבֵי הָכָא כְתִיב בְּהוּ הַנּוֹגֵעַ וְלֹא כְתִיב בְּהוּ הַנּוֹשֵׂא: 

~ פרק א - משנה ב
<B>מְטַמְּאִים אֶת הָאָדָם בְּמַשָּׂא.</B> מִשֶּׁהִגְבִּיהַּ אֶחָד מֵהֶן, בֵּין בְּיָדוֹ בֵּין שֶׁהִגְבִּיהוֹ חֲבֵרוֹ עַל כְּתֵפוֹ. וַאֲפִלּוּ שֶׁלֹּא נָגַע הוּא בַטֻּמְאָה, אוֹ שֶׁהָיְתָה הַטֻּמְאָה קְשׁוּרָה בְחֶבֶל וְהִגְבִּיהַּ הַטֻּמְאָה עַל יְדֵי הַחֶבֶל, כֵּיוָן שֶׁהֵנִיעַ כֹּבֶד הַדָּבָר הַטָּמֵא בְּעַצְמוֹ נִטְמָא הָאָדָם טֻמְאַת מַשָּׂא לְטַמֵּא בְּגָדִים שֶׁעָלָיו, אוֹ כָל בְּגָדִים וְכֵלִים שֶׁהוּא נוֹגֵעַ בָּהֶן, חוּץ מִכְּלֵי חֶרֶס {יב}, כָּל זְמַן שֶׁהַטֻּמְאָה עַל גַּבָּיו. אֲבָל לְאַחַר שֶׁפָּרַשׁ מִן הַטֻּמְאָה אֵינוֹ מְטַמֵּא כֵלִים בִּנְגִיעָה {יג}, לְפִי שֶׁהַנּוֹשֵׂא אֶת הַטֻּמְאָה, לְאַחַר שֶׁפֵּרַשׁ מִמֶּנָּה אֵינוֹ אֶלָּא רִאשׁוֹן לַטֻּמְאָה, וְאֵין כֵּלִים מְקַבְּלִים טֻמְאָה אֶלָּא מֵאַב הַטֻּמְאָה. וַאֲפִלּוּ בִזְמַן שֶׁהוּא נוֹשֵׂא אֶת הַטֻּמְאָה אֵינוֹ מְטַמֵּא אָדָם וּכְלֵי חֶרֶס, אֶלָּא שְׁאָר כֵּלִים בִּלְבַד. וְאֵין לְךָ טָמֵא טֻמְאַת מַשָּׂא אֶלָּא הָאָדָם בִּלְבַד, וְלֹא כֵלִים וְלֹא אֳכָלִים וּמַשְׁקִים, שֶׁאִם הָיוּ כֵלִים רַבִּים זֶה עַל גַּב זֶה וּנְבֵלָה אוֹ מֵי נִדָּה בַּכְּלִי הָעֶלְיוֹן, לֹא נִטְמְאוּ הַכֵּלִים הַתַּחְתּוֹנִים בְּמַשָּׂא כָּל זְמַן שֶׁלֹּא נָגְעוּ בַנְּבֵלָה אוֹ בְמֵי הַנִּדָּה. וְכֵן אֳכָלִים וּמַשְׁקִים אֵין טְמֵאִים טֻמְאַת מַשָּׂא, דְּגַבֵּי טֻמְאַת מַשָּׂא כְתִיב לָכֶם, וְדָרְשִׁינַן לָכֶם הֵם מְטַמְּאִים בְּמַשָּׂא וְאֵין מְטַמְּאִים לֹא כֵלִים וְלֹא אֳכָלִים וּמַשְׁקִים בְּמַשָּׂא. וּכְשֵׁם שֶׁהַנְּבֵלָה מְטַמְּאָה בְמַשָּׂא, כָּךְ מְטַמְּאָה בְהֶסֵּט, שֶׁהֶסֵּט מִמִּין מַשָּׂא הוּא, כְּגוֹן שֶׁהָיָה עֵץ מֻנָּח בְּרֹאשׁ הָאִילָן אוֹ בְרֹאשׁ הַכֹּתֶל וּנְבֵלָה בְּקָצֶה אֶחָד שֶׁל הָעֵץ וּבָא אָדָם וְהִכְרִיעַ בַּקָּצֶה הַשֵּׁנִי, כֵּיוָן שֶׁהִגְבִּיהַּ הַקָּצֶה {יד} שֶׁבּוֹ הַנְּבֵלָה מֵחֲמַת הַכְרָעָתוֹ, נִטְמָא טֻמְאַת הֶסֵּט, דַּהֲוֵי כְנוֹשֵׂא: <B>וַחֲשׂוּכֵי בְגָדִים בְּמַגָּע.</B> כְּלוֹמַר מְנוּעִים הַבְּגָדִים מִטֻּמְאָה אִי אִיכָּא מַגָּע בְּלֹא מַשָּׂא, שֶׁהַנּוֹגֵעַ בַּנְּבֵלָה אוֹ בְמֵי הַנִּדָּה וְאֵינוֹ נוֹשְׂאָם אֵינוֹ מְטַמֵּא אֲפִלּוּ בְגָדִים שֶׁעָלָיו, כְּדִכְתִיב (וַיִּקְרָא יא) הַנּוֹגֵעַ בְּנִבְלָתָם יִטְמָא עַד הָעָרֶב, וְלֹא נִזְכַּר שָׁם כִּבּוּס בְּגָדִים, וּבְמֵי הַנִּדָּה נַמִּי כְתִיב (בְּמִדְבַּר יט) וְהַנֶּפֶשׁ הַנּוֹגַעַת תִּטְמָא עַד הָעָרֶב {טו}. חֲשׂוּכֵי, לְשׁוֹן מְנִיעָה. כְּמוֹ וְלֹא חָשַׂכְתָּ אֶת בִּנְךָ (בְּרֵאשִׁית כב): 

~ פרק א - משנה ג
<B>בּוֹעֵל נִדָּה.</B> כְּתִיב בֵּיהּ (וַיִּקְרָא טו) וּתְהִי נִדָּתָהּ עָלָיו, לָמַדְנוּ שֶׁהוּא מְטַמֵּא מִשְׁכָּב וּמוֹשָׁב כְּנִדָּה, וּכְתִיב בַּתְרֵיהּ וְכָל הַמִּשְׁכָּב אֲשֶׁר יִשְׁכַּב עָלָיו יִטְמָא, וְאֵין צָרִיךְ לוֹמַר, אֶלָּא לְפָרוֹשֵׁי וּתְהִי נִדָּתָהּ עָלָיו דְּרֵישָׁא אֲתָא, וְהָכִי קָאָמַר, הַאי וּתְהִי נִדָּתָהּ עָלָיו שֶׁאָמַרְתִּי לְךָ, לֹא אָמַרְתִּי אֶלָּא לְעִנְיָן שֶׁיִּהְיֶה אַב הַטֻּמְאָה כְנִדָּה, מַה הִיא מְטַמְּאָה אָדָם וּכְלֵי חֶרֶס אַף הוּא מְטַמֵּא אָדָם וּכְלֵי חֶרֶס, אֲבָל לַעֲשׂוֹת מִשְׁכָּב וּמוֹשָׁב כָּל אֲשֶׁר יִשְׁכַּב עָלָיו יִטְמָא הוּא, וְלֹא יְטַמֵּא אָדָם וְכֵלִים כְּמִשְׁכַּב הַנִּדָּה שֶׁמְּטַמֵּא אָדָם וְכֵלִים, אֶלָּא דִין רִאשׁוֹן לַטֻּמְאָה יֵשׁ לוֹ שֶׁמְּטַמֵּא אֳכָלִים וּמַשְׁקִין בִּלְבַד: <B>מִשְׁכָּב תַּחְתּוֹן כָּעֶלְיוֹן.</B> כְּלוֹמַר, מִשְׁכָּב תַּחְתּוֹן שֶׁל בּוֹעֵל נִדָּה כְּעֶלְיוֹנוֹ שֶׁל זָב, מַה עֶלְיוֹנוֹ שֶׁל זָב הַיְנוּ כֵּלִים שֶׁעַל גַּבֵּי הַזָּב כְּגוֹן עֶשֶׂר מַצָּעוֹת זוֹ עַל גַּב זוֹ וְכֻלָּן עַל גַּבֵּי הַזָּב, בֵּין שֶׁנָּגַע בָּהֶן הַזָּב בֵּין שֶׁלֹּא נָגַע, טְמֵאִין וּמְטַמְּאִין אֳכָלִין וּמַשְׁקִין אֲבָל לֹא אָדָם וְכֵלִים {יז}, אַף תַּחְתּוֹנוֹ שֶׁל בּוֹעֵל נִדָּה דְּהַיְנוּ הַמַּצָּעוֹת שֶׁתַּחְתָּיו מְטַמְּאִין אֳכָלִים וּמַשְׁקִין וְלֹא אָדָם וְכֵלִים. דְּאִלּוּ תַחְתּוֹנוֹ שֶׁל זָב וְזָבָה וְנִדָּה וְיוֹלֶדֶת, אֲפִלּוּ עֶשֶׂר מַצָּעוֹת זוֹ עַל גַּב זוֹ וְאֶחָד מִן הַטְּמֵאִין הַלָּלוּ בָּעֶלְיוֹן, כֻּלָּן שֶׁתַּחְתָּיו טְמֵאִין וּמְטַמְּאִין אָדָם וְכֵלִים: <B>לְמַעְלָה מֵהֶן זוֹבוֹ שֶׁל זָב וְכוּ'.</B> מִשּׁוּם דְּהָנָךְ דַּחֲשִׁיב וְאָזֵיל מְטַמְּאִין בְּכָל שֶׁהֵן {יח} בְּמַגָּע וּבְמַשָּׂא, וּבוֹעֵל נִדָּה אֵין מְטַמֵּא עַד שֶׁיִּשָּׂא אֶת כֻּלּוֹ, מִשּׁוּם הָכִי קָתָנֵי לְמַעְלָה מֵהֶן, כְּלוֹמַר דְּהָנָךְ דַּחֲשִׁיב הֵן לְמַעְלָה מִבּוֹעֵל נִדָּה, לְפִי שֶׁהֵן מְטַמְּאִין בְּכָל שֶׁהֵן, מַה שֶּׁאֵין כֵּן בְּבוֹעֵל נִדָּה: <B>שֶׁהֵם מְטַמְּאִין בְּמַגָּע וּבְמַשָּׂא.</B> שֶׁשָּׁוֶה מַגָּעָן לְמַשָּׂאָן, דְּבֵין בְּמַגָּע בֵּין בְּמַשָּׂא מְטַמְּאִין אָדָם לְטַמֵּא בְּגָדִים וְכֵלִים חוּץ מֵאָדָם וּכְלֵי חֶרֶס: <B>מֶרְכָּב.</B> הַתְּפוּס שֶׁל אֻכָּף קָרוּי מֶרְכָּב {כא}. שֶׁהָאֻכָּף עַצְמוֹ שֶׁאָדָם רוֹכֵב עָלָיו טָמֵא מִשּׁוּם מוֹשָׁב, וְהַתְּפוּס שֶׁלּוֹ טָמֵא מִשּׁוּם מֶרְכָּב: <B>שֶׁהוּא מְטַמֵּא תַּחַת אֶבֶן מְסָמָא.</B> אֶבֶן גְּדוֹלָה וּכְבֵדָה. כְּדִכְתִיב (דָּנִיֵּאל ו) וְהֵיתָיִת אֶבֶן חֲדָא וְשֻׂמַת עַל פֻּם גֻּבָּא. וְאִם הָיְתָה אֶבֶן גְּדוֹלָה עַל גַּבֵּי הַתְּפוּס שֶׁל מֶרְכָּב וְהַזָּב תּוֹפֵס בָּהּ {כב}, אַף עַל פִּי שֶׁאֵין כָּבְדוֹ שֶׁל זָב נִכָּר עַל הַמֶּרְכָּב, נִטְמָא הַתְּפוּס {כג} שֶׁתַּחַת הָאֶבֶן מִשּׁוּם מֶרְכָּב: <B>לְמַעְלָה מִן הַמֶּרְכָּב מִשְׁכָּב.</B> דִּבְאֶבֶן מְסָמָא מְטַמֵּא מִשְׁכָּב כְּמוֹ מֶרְכָּב, וְעוֹד חָמוּר מִמֶּנּוּ דְּשָׁוֶה מַגָּעוֹ לְמַשָּׂאוֹ לְטַמֵּא אָדָם לְטַמֵּא בְּגָדִים. מַגָּעוֹ בְהֶדְיָא כְתִיב בֵּיהּ (וַיִּקְרָא טו) וְאִישׁ אֲשֶׁר יִגַּע בְּמִשְׁכָּבוֹ יְכַבֵּס בְּגָדָיו. וּמַשָּׂאוֹ, דִּלְאַחַר שֶׁהִזְכִּיר הַכָּתוּב דִּין מַגַּע הַמִּשְׁכָּב וְדִין מַגָּע שֶׁל מֶרְכָּב נֶאֱמַר וְהַנּוֹשֵׂא אוֹתָם יְכַבֵּס בְּגָדָיו, אַלְמָא בְּמִשְׁכָּב בֵּין מַגָּע בֵּין מַשָּׂא טְעוּנִים כִּבּוּס בְּגָדִים, אֲבָל בְּמֶרְכָּב חִלֵּק הַכָּתוּב בֵּין מַגָּע לְמַשָּׂא, דִּכְתִיב (שָׁם) וְכָל הַמֶּרְכָּב אֲשֶׁר יִרְכַּב עָלָיו הַזָּב יִטְמָא, וְאִלּוּ יְכַבֵּס בְּגָדָיו לֹא כְתִיב: <B>וְאֵין מִשְׁכָּב עוֹשֶׂה מִשְׁכָּב.</B> דִּכְתִיב (שָׁם) כָּל הַמִּשְׁכָּב אֲשֶׁר יִשְׁכַּב עָלָיו הַזָּב יִטְמָא, זָב עוֹשֶׂה מִשְׁכָּב וְאֵין מִשְׁכָּב עוֹשֶׂה מִשְׁכָּב. וְהִלְכָּךְ אִם נָגַע מִשְׁכַּב הַזָּב בְּכֵלִים אֵינָם אֶלָּא רִאשׁוֹן לַטֻּמְאָה. נִמְצָא זָב לְמַעְלָה מִמִּשְׁכָּב: 

~ פרק א - משנה ד
<B>שֶׁהִיא מְטַמְּאָה אֶת בּוֹעֲלָהּ.</B> טֻמְאַת שִׁבְעָה. דְּגַבֵּי נִדָּה כְתִיב (שָׁם) וּתְהִי נִדָּתָהּ עָלָיו וְטָמֵא שִׁבְעַת יָמִים, וּכְתִיב נַמִּי גַּבֵּי זָבָה (שָׁם) כִּימֵי נִדָּתָהּ תִּהְיֶה טְמֵאָה הִיא. וְדָרְשִׁינַן תִּהְיֶה טְמֵאָה, לְרַבּוֹת אֶת בּוֹעֲלָהּ. הִיא, הִיא מְטַמְּאָה אֶת בּוֹעֲלָהּ וְאֵין הַזָּב מְטַמֵּא אֶת מַה שֶּׁבּוֹעֵל {כה} טֻמְאַת שִׁבְעָה, אֶלָּא טֻמְאַת מַגָּע וּמַשָּׂא: <B>לְמַעְלָה מִן הַזָּבָה מְצֹרָע.</B> דִּמְצֹרָע עוֹשֶׂה מִשְׁכָּב וּמוֹשָׁב כְּזָבָה {כו}, וְחָמוּר מִמֶּנָּה, שֶׁהוּא מְטַמֵּא בְּבִיאָה, כְּשֶׁבָּא אֶל הַבַּיִת טָמֵא כָּל מַה שֶׁבַּבַּיִת וְאַף עַל פִּי שֶׁלֹּא נָגַע, דִּכְתִיב (שָׁם יג) מִחוּץ לַמַּחֲנֶה מוֹשָׁבוֹ, מְלַמֵּד שֶׁמּוֹשָׁבוֹ טָמֵא {כז}. מִכָּאן אָמְרוּ מְצֹרָע שֶׁיּוֹשֵׁב תַּחַת הָאִילָן וְטָהוֹר עוֹבֵר, נִטְמָא הַטָּהוֹר. וְאִם טָהוֹר יוֹשֵׁב תַּחַת הָאִילָן וּמְצֹרָע עוֹבֵר, לֹא נִטְמָא הַטָּהוֹר. וְכֵן בַּבֶּגֶד הַמְנֻגָּע וּבָאֶבֶן הַמְנֻגַּעַת. וְדַוְקָא מְצֹרָע בִּימֵי חִלּוּטוֹ {כח}, אֲבָל בִּימֵי סָפְרוֹ, דְהַיְנוּ לְאַחַר תִּגְלַחַת וְצִפֳּרִים, אֵינוֹ מְטַמֵּא בְּבִיאָה וְאֵינוֹ מְטַמֵּא בְּמִשְׁכָּב וּמוֹשָׁב: <B>לְמַעְלָה מִן הַמְּצֹרָע עֶצֶם כַּשְּׁעוֹרָה שֶׁהוּא מְטַמֵּא טֻמְאַת שִׁבְעָה.</B> דִּכְתִיב (בְּמִדְבַּר לא) וְכִבַּסְתֶּם בִּגְדֵיכֶם בַּיּוֹם הַשְּׁבִיעִי וּטְהַרְתֶּם {כט}, כָּל הַטֻּמְאוֹת שֶׁאַתֶּם מִטַּמְּאִין בְּמֵת לֹא יִהְיוּ פְּחוּתִים מִשִּׁבְעָה. וְאַף עַל גַּב דִּמְצֹרָע חָמוּר מֵעֶצֶם כַּשְּׂעֹרָה, דִּמְצֹרָע מְטַמֵּא כָל אֲשֶׁר בָּאֹהֶל כְּשֶׁבָּא אֶל הָאֹהֶל, וְעֶצֶם כַּשְּׂעֹרָה אֵינוֹ מְטַמֵּא בְאֹהֶל, מִכָּל מָקוֹם בְּמַעֲלָה זוֹ מִיהָא עֶצֶם כַּשְּׂעֹרָה חָמוּר, שֶׁמְּטַמֵּא טֻמְאַת שִׁבְעָה. וְכֵן כָּל הָנֵי לְמַעְלָה לְמַעְלָה דַּחֲשִׁיב, לָאו לְכָל מִלֵּי קָאָמַר דְּחָמוּר בַּשֵּׁנִי מִן הָרִאשׁוֹן, דְּהַרְבֵּה מֵהֶן יֵשׁ שֶׁיֵּשׁ חֻמְרָא בָרִאשׁוֹן שֶׁאֵינָהּ בַּשֵּׁנִי, אֶלָּא לְאוֹתָהּ מַעֲלָה שֶׁהוּא מוֹנֶה בִּלְבַד קָאָמַר שֶׁהַשֵּׁנִי חָמוּר: <B>חָמוּר מִכֻּלָּם מֵת.</B> יֵשׁ מֵהֶן חֲמוּרִים מִמֵּת, שֶׁזָּב וְזָבָה עוֹשִׂים מִשְׁכָּב וּמוֹשָׁב וּמְטַמְּאִין בְּאֶבֶן מְסָמָא, וּמֵת אֵינוֹ עוֹשֶׂה מִשְׁכָּב וּמוֹשָׁב וְאֵינוֹ מְטַמֵּא בְּאֶבֶן מְסָמָא, וּמִכָּל מָקוֹם בְּמַעֲלָה זוֹ מֵת חָמוּר מִכֻּלָּן, שֶׁמְּטַמֵּא בְּאֹהֶל. וּמַה שֶּׁמְּצֹרָע מְטַמֵּא בְּבִיאָה, אֵין טֻמְאָתוֹ כְּטֻמְאַת אֹהֶל, דְּאִם הִכְנִיס יָדוֹ לְבַיִת הַמְנֻגָּע, טָהוֹר, וַאֲפִלּוּ נִכְנַס כֻּלּוֹ חוּץ מֵחָטְמוֹ, טָהוֹר, דְּבִיאָה בְּמִקְצָת לָאו שְׁמָהּ בִּיאָה. וַאֲפִלּוּ מְחִצָּה מַצֶּלֶת בְּבַיִת שֶׁהַמְּצֹרָע שָׁם, כְּדִתְנַן בִּנְגָעִים סוֹף פֶּרֶק י"ג נִכְנָס לְבֵית הַכְּנֶסֶת עוֹשִׂים לוֹ מְחִצָּה גְבוֹהָה עֲשָׂרָה טְפָחִים, נִכְנָס רִאשׁוֹן וְיוֹצֵא אַחֲרוֹן. וְכָל כְּהַאי גַוְנָא בְמֵת מְטַמֵּא בְאֹהֶל. אִי נַמִּי יֵשׁ חִלּוּק בֵּין מְצֹרָע יוֹשֵׁב לִמְצֹרָע עוֹבֵר כִּדְפָרֵישְׁנָא לְעֵיל, מַה שֶּׁאֵין כֵּן בְּמֵת {ל}: 

~ פרק א - משנה ה
<B>עֶשֶׂר טֻמְאוֹת פּוֹרְשׁוֹת מִן הָאָדָם.</B> עֶשֶׂר מַעֲלוֹת זוֹ לְמַעְלָה מִזּוֹ {לא} יֵשׁ בְּטֻמְאוֹת הַפּוֹרְשׁוֹת מִן הָאָדָם: <B>מְחֻסַּר כִּפּוּרִים.</B> כְּגוֹן {לב} מְצֹרָע מֻחְלָט, וְזָב בַּעַל שָׁלֹשׁ רְאִיּוֹת, וְזָבָה, וְיוֹלֶדֶת, שֶׁטָּבְלוּ וְהֶעֱרִיב שִׁמְשָׁן, אֲסוּרִין לֶאֱכֹל קָדָשִׁים עַד שֶׁיָּבִיאוּ כַפָּרָתָן. וּמֻתָּרִין בַּתְּרוּמָה: <B>חָזַר לִהְיוֹת טְבוּל יוֹם.</B> טָמֵא שֶׁטָּבַל וְלֹא הֶעֱרִיב שִׁמְשׁוֹ: <B>אָסוּר בַּקֹּדֶשׁ וּבַתְּרוּמָה.</B> וּפוֹסֵל אוֹתָם אִם נָגַע בָּהֶן: <B>חָזַר לִהְיוֹת בַּעַל קֶרִי.</B> שֶׁיָּצָא מִמֶּנּוּ שִׁכְבַת זֶרַע וְלֹא טָבַל: <B>חָזַר לִהְיוֹת בּוֹעֵל נִדָּה.</B> וְהָא דְּלֹא תָנֵי חָזַר לִהְיוֹת טְמֵא מֵת שֶׁהוּא חָמוּר מִבַּעַל קֶרִי, דִּטְמֵא מֵת אַב הַטֻּמְאָה וּבַעַל קֶרִי אֵינוֹ אֶלָּא רִאשׁוֹן, וַהֲדַר לִתְנֵי חָזַר לִהְיוֹת בּוֹעֵל נִדָּה דְּחָמוּר מִטְּמֵא מֵת, שֶׁמְּטַמֵּא מִשְׁכָּב הַתַּחְתּוֹן כָּעֶלְיוֹן, מִשּׁוּם דְּהָנָךְ עֶשֶׂר טֻמְאוֹת פּוֹרְשׁוֹת מִן הָאָדָם, וְזוֹ טֻמְאַת מַגָּע הִיא {לג}: <B>מִשְׁכָּב תַּחְתּוֹן כָּעֶלְיוֹן.</B> מִשְׁכָּב הַתַּחְתּוֹן שֶׁל בּוֹעֵל נִדָּה כְעֶלְיוֹנוֹ שֶׁל זָב, מַה עֶלְיוֹנוֹ שֶׁל זָב טָמֵא לְטַמֵּא אֳכָלִים וּמַשְׁקִין אֲבָל לֹא אָדָם וְכֵלִים, אַף תַּחְתּוֹנוֹ שֶׁל בּוֹעֵל נִדָּה טָמֵא לְטַמֵּא אֳכָלִים וּמַשְׁקִין לֹא אָדָם וְכֵלִים: <B>שֶׁרָאָה שְׁתֵּי רְאִיּוֹת מְטַמֵּא מִשְׁכָּב וּמוֹשָׁב.</B> וְצָרִיךְ לִסְפֹּר שִׁבְעָה נְקִיִּים. דְּהָכִי תְנַן פֶּרֶק קַמָּא דִמְגִלָּה (מִשְׁנָה ג) אֵין בֵּין זָב הָרוֹאֶה שְׁתֵּי רְאִיּוֹת לְזָב שֶׁרָאָה שָׁלֹשׁ רְאִיּוֹת אֶלָּא קָרְבָּן: <B>וְצָרִיךְ בִּיאַת מַיִם חַיִּים.</B> דִּכְתִיב בְּזָב (וַיִּקְרָא טו) וְרָחַץ בְּשָׂרוֹ בְּמַיִם חַיִּים. אֲבָל שְׁאָר כָּל הַטְּמֵאִים סַגִּי לְהוּ בְמֵי מִקְוֶה: <B>חַיָּב בַּקָּרְבָּן.</B> הֶאָמוּר בְּפָרָשַׁת מְצֹרָע גַּבֵּי זָב. וְכָל זְמַן שֶׁלֹּא הֵבִיא קָרְבָּן הָוֵי מְחֻסַּר כִּפּוּרִים: <B>מְצֹרָע מֻסְגָּר.</B> שֶׁמַּסְגִּירוֹ הַכֹּהֵן שִׁבְעַת יָמִים לִרְאוֹת אִם יִוָּלְדוּ בּוֹ סִימָנֵי טֻמְאָה: <B>מְטַמֵּא בְּבִיאָה.</B> אִם בָּא אֶל הַבַּיִת נִטְמָא כָל אֲשֶׁר בַּבַּיִת: <B>וּפָטוּר מִן הַפְּרִיעָה וּמִן הַפְּרִימָה.</B> דְּלֹא אָמְרָה תּוֹרָה בְּגָדָיו יִהְיוּ פְרוּמִים וְרֹאשׁוֹ יִהְיֶה פָּרוּעַ, אֶלָּא בִמְצֹרָע מֻחְלָט: <B>וּמִן הַתִּגְלַחַת וּמִן הַצִּפֳּרִים.</B> דְּמֻחְלָט שֶׁנִּתְרַפֵּא מֵבִיא צִפֳּרִים וּמְגַלֵּחַ אֶת כָּל שְׂעָרוֹ, וּמֻסְגָּר לֹא: <B>שֶׁאֵין עָלָיו בָּשָׂר כָּרָאוּי.</B> כְּדִמְפָרֵשׁ בַּסֵּיפָא כְדֵי לְהַעֲלוֹת אֲרוּכָה: <B>מְטַמֵּא בְמַגָּע וּבְמַשָּׂא וְאֵינוֹ מְטַמֵּא בְאֹהֶל.</B> דִּבְמַגַּע כְּתִיב (בְּמִדְבַּר יט) [וְעַל] הַנֹּגֵעַ בַּעֶצֶם, מַשְׁמַע בֵּין יֵשׁ בּוֹ בָשָׂר כָּרָאוּי בֵּין אֵין בּוֹ בָשָׂר כָּרָאוּי. וּבְטֻמְאַת אֹהֶל כְּתִיב, אוֹ בְעֶצֶם אָדָם אוֹ בְקָבֶר, וְעֶצֶם אָדָם מַשְׁמַע עַד שֶׁיִּהְיֶה בוֹ בָשָׂר וְגִידִים וַעֲצָמוֹת: <B>בְּמָקוֹם אֶחָד כְּדֵי לְהַקִּיפוֹ בְחוּט עֵרֶב.</B> שֶׁאִם יַחְתֹּךְ הַבָּשָׂר שֶׁעַל הָאֵבָר לְחוּטִים שֶׁיֵּשׁ בְּעָבְיָן כְּחוּט עֵרֶב, שֶׁהוּא יוֹתֵר עָב מִחוּט הַשְּׁתִי כִּפְלַיִם {לה}, וְיִהְיֶה בָהֶן כְּדֵי לְהַקִּיף אֶת הָאֵבָר, בְּיָדוּעַ דִּבְהָכִי הוּא מַעֲלֶה אֲרוּכָה. וְאֵין הֲלָכָה כְּרַבִּי יְהוּדָה: 

~ פרק א - משנה ו
<B>עֶשֶׂר קְדֻשּׁוֹת הֵן.</B> אַיְדֵי דְּאַיְרֵי לְעֵיל בְּמַעֲלוֹת שֶׁל טֻמְאוֹת זוֹ לְמַעְלָה מִזּוֹ, תָּנָא נַמִּי הָכָא מַעֲלוֹת שֶׁל קְדֻשּׁוֹת זוֹ לְמַעְלָה מִזּוֹ: <B>שֶׁמְּבִיאִין מִמֶּנָּה הָעֹמֶר.</B> דִּכְתִיב (וַיִּקְרָא כג) וּקְצַרְתֶּם אֶת קְצִירָהּ וַהֲבֵאתֶם אֶת עֹמֶר, קְצִירָהּ וְלֹא קְצִיר חוּצָה לָאָרֶץ: <B>וְהַבִּכּוּרִים.</B> דִּכְתִיב (דְּבָרִים כו) וְלָקַחְתָּ מֵרֵאשִׁית כָּל פְּרִי הָאֲדָמָה אֲשֶׁר תָּבִיא מֵאַרְצְךָ: <B>וּשְׁתֵּי הַלֶּחֶם.</B> דִּכְתִיב (וַיִּקְרָא כג) מִמּוֹשְׁבוֹתֵיכֶם תָּבִיאוּ לֶחֶם: 

~ פרק א - משנה ז
<B>עֲיָרוֹת הַמֻּקָּפוֹת חוֹמָה.</B> מִימוֹת יְהוֹשֻׁעַ בִּן נוּן. דְּבִמְצֹרָע כְּתִיב (שָׁם יג) מִחוּץ לַמַּחֲנֶה מוֹשָׁבוֹ, חוּץ לְמַחֲנֵה יִשְׂרָאֵל. וּכְשֶׁכָּבַשׁ יְהוֹשֻׁעַ אֶת הָאָרֶץ קִדֵּשׁ הָעֲיָרוֹת שֶׁהָיוּ מֻקָּפוֹת חוֹמָה בְּיָמָיו שֶׁיִּהְיוּ כְּמַחֲנֵה יִשְׂרָאֵל לְהִשְׁתַּלֵּחַ מִשָּׁם מְצֹרָעִים: <B>וּמְסַבְּבִים לְתוֹכָן מֵת.</B> מֻתָּר לְנָשְׂאוֹ בָּעִיר מִמָּקוֹם לְמָקוֹם עַד מָקוֹם שֶׁיִּרְצוּ טוֹבֵי הָעִיר לְקָבְרוֹ שָׁם {לח}: <B>יָצָא.</B> הַמֵּת מִן הָעִיר: <B>אֵין מַחֲזִירִים אוֹתוֹ.</B> בָּעִיר לְקָבְרוֹ שָׁם, וַאֲפִלּוּ רָצוּ טוֹבֵי הָעִיר, דְּכֵיוָן דְּיָצְאָה טֻמְאָה מִן הָעִיר אֵין מַכְנִיסִין אוֹתָהּ בְּתוֹכָהּ: 

~ פרק א - משנה ח
<B>לִפְנִים מִן הַחוֹמָה.</B> מֵחוֹמַת יְרוּשָׁלַיִם: <B>שֶׁאוֹכְלִים שָׁם קָדָשִׁים קַלִּים וּמַעֲשֵׂר שֵׁנִי.</B> דִּכְתִיב (דְּבָרִים יב) וּבָאתָ שָׁמָּה וַהֲבֵאתֶם שָׁמָּה וְגוֹ', וּכְתִיב (שָׁם) לֹא תוּכַל לֶאֱכֹל בִּשְׁעָרֶיךָ וְגוֹ': <B>הַר הַבַּיִת.</B> חָמֵשׁ מֵאוֹת אַמָּה עַל חָמֵשׁ מֵאוֹת אַמָּה הָיָה, וּבוֹ הָיָה בֵית הַמִּקְדָּשׁ בָּנוּי, וּמִשָּׁם מַתְחִיל מַחֲנֵה לְוִיָּה וְשִׁעוּרוֹ עַד שַׁעַר נִיקָנוֹר, מִשַּׁעַר נִיקָנוֹר וְלִפְנִים {מ} מַחֲנֵה שְׁכִינָה, וּמֵהַר הַבַּיִת וְלַחוּץ עַד חוֹמַת יְרוּשָׁלַיִם מַחֲנֵה יִשְׂרָאֵל: <B>שֶׁאֵין זָבִים וְזָבוֹת נִדּוֹת וְיוֹלְדוֹת נִכְנָסִים לְשָׁם.</B> דִּכְתִיב (בְּמִדְבַּר ה) וִישַׁלְּחוּ מִן הַמַּחֲנֶה כָּל צָרוּעַ וְכָל זָב וְכָל טָמֵא לָנָפֶשׁ, שׁוֹמֵעַ אֲנִי שֶׁשְּׁלָשְׁתָּן יוֹצְאִים לְמָקוֹם אֶחָד, תַּלְמוּד לוֹמַר בַּמְּצֹרָע בָּדָד יֵשֵׁב, אַלְמָא אֵינוֹ מְשֻׁלָּח לְמָקוֹם שֶׁזָּב וּטְמֵא מֵת מְשֻׁלָּחִים. וּמַה מְּצֹרָע שֶׁטֻּמְאָתוֹ חֲמוּרָה חָמוּר שִׁלּוּחוֹ מִשִּׁלּוּחַ חֲבֵרוֹ דִּכְתִיב (וַיִּקְרָא יג) מִחוּץ לַמַּחֲנֶה מוֹשָׁבוֹ, לְפִיכָךְ מְשֻׁלָּח חוּץ לִירוּשָׁלַיִם {מא}, אַף זָבִים וְזָבוֹת נִדּוֹת וְיוֹלְדוֹת שֶׁטֻּמְאָתָן חֲמוּרָה מִטֻּמְאַת מֵת, שֶׁעוֹשׂוֹת מִשְׁכָּב וּמוֹשָׁב וּמְטַמְּאוֹת בְּאֶבֶן מְסָמָא, מַה שֶּׁאֵין כֵּן בְּטֻמְאַת מֵת, חָמוּר שִׁלּוּחָן מִשִּׁלּוּחַ חֲבֵרָן. נִמְצֵאתָ אוֹמֵר, מְצֹרָע מְשֻׁלָּח חוּץ לִירוּשָׁלַיִם שֶׁהִיא כְּנֶגֶד מַחֲנֵה יִשְׂרָאֵל, וְזָבִים וְזָבוֹת נִדּוֹת וְיוֹלְדוֹת מְשֻׁלָּחוֹת מֵהַר הַבַּיִת, שֶׁהוּא מַחֲנֵה לְוִיָּה, וּמֻתָּרוֹת בִּירוּשָׁלַיִם. טְמֵא מֵת וַאֲפִלּוּ מֵת עַצְמוֹ מֻתָּר בְּהַר הַבַּיִת {מב}, וּמְשֻׁלָּח מִשַּׁעַר נִיקָנוֹר וְלִפְנִים, שֶׁהוּא מַחֲנֵה שְׁכִינָה: <B>הַחֵיל.</B> לִפְנִים מֵחוֹמַת הַר הַבַּיִת הָיָה כֹתֶל גָּבֹהַּ עֲשָׂרָה טְפָחִים, וְהוּא נִקְרָא סוֹרֵג, וְלִפְנִים מִמֶּנּוּ הַחֵיל עֶשֶׂר אַמּוֹת: <B>שֶׁאֵין נָכְרִים וּטְמֵאֵי מֵתִים נִכְנָסִים לְשָׁם.</B> אַף עַל גַּב דְּרַבָּנָן גַּזּוּר עַל הַנָּכְרִים שֶׁיִּהְיוּ כְּזָבִים לְכָל דִּבְרֵיהֶם, לְעִנְיַן שִׁלּוּחַ מַחֲנוֹת לֹא גַזּוּר עֲלַיְהוּ אֶלָּא כִּטְמֵאֵי מֵתִים. וְהַאי דִּטְמֵאֵי מֵתִים אֵין נִכְנָסִים מִן הַחֵיל וְלִפְנִים, הַיְנוּ מִדְּרַבָּנָן. דְּמִדְּאוֹרַיְתָא אֲפִלּוּ בְעֶזְרַת נָשִׁים שָׁרֵי, שֶׁכָּל זֶה מַחֲנֵה לְוִיָּה עַד עֶזְרַת יִשְׂרָאֵל שֶׁשָּׁם שַׁעַר נִיקָנוֹר: <B>עֶזְרַת נָשִׁים.</B> לִפְנִים מִן הַחֵיל הָיְתָה, אֹרֶךְ מֵאָה וּשְׁלֹשִׁים וְחָמֵשׁ עַל רֹחַב מֵאָה וּשְׁלֹשִׁים וְחָמֵשׁ: <B>שֶׁאֵין טְבוּל יוֹם נִכְנָס לְשָׁם.</B> יְהוֹשָׁפָט וּבֵית דִּינוֹ גָּזְרוּ עַל טְבוּל יוֹם שֶׁלֹּא יִכָּנֵס לְעֶזְרַת נָשִׁים, דִּכְתִיב (דִּבְרֵי הַיָּמִים ב כ) וַיַּעֲמֹד יְהוֹשָׁפָט בִּקְהַל יְהוּדָה וְגוֹ' לִפְנֵי הֶחָצֵר הַחֲדָשָׁה, וְאָמְרוּ בַגְּמָרָא מַאי הֶחָצֵר הַחֲדָשָׁה, שֶׁחִדְּשׁוּ בָהּ דְּבָרִים וְאָמְרוּ טְבוּל יוֹם {מג} אַל יִכָּנֵס בְּמַחֲנֵה לְוִיָּה. וְלֹא בְכָל מַחֲנֵה לְוִיָּה גָּזְרוּ, אֶלָּא בְעֶזְרַת נָשִׁים בִּלְבַד. וְגָזְרוּ עַל טְבוּל יוֹם וְלֹא גָזְרוּ עַל מְחֻסַּר כִּפּוּרִים, לְפִי שֶׁטְּבוּל יוֹם אָסוּר בַּתְּרוּמָה וּמְחֻסָּר כִּפּוּרִים מֻתָּר בַּתְּרוּמָה, וְכָל שֶׁטֻּמְאָתוֹ חֲמוּרָה מֵחֲבֵרוֹ חָמוּר שִׁלּוּחוֹ מִשִּׁלּוּחַ חֲבֵרוֹ: <B>עֶזְרַת יִשְׂרָאֵל.</B> לִפְנִים מֵעֶזְרַת נָשִׁים הָיְתָה, אֹרֶךְ מֵאָה וּשְׁלֹשִׁים וְחָמֵשׁ עַל רֹחַב אַחַת עֶשְׂרֵה. וְכֵן עֶזְרַת כֹּהֲנִים הָיְתָה אֹרֶךְ מֵאָה שְׁלֹשִׁים וְחָמֵשׁ עַל רֹחַב אַחַת עֶשְׂרֵה, וְרָאשֵׁי פִסְפְּסִין הָיוּ מַבְדִּילִים בֵּין עֶזְרַת יִשְׂרָאֵל לְעֶזְרַת הַכֹּהֲנִים: <B>שֶׁאֵין מְחֻסַּר כִּפּוּרִים נִכְנָס לְשָׁם.</B> הוּא הַדִּין דַּהֲוֵי מָצֵי לְמִתְנֵי שֶׁאֵין טָהוֹר נִכְנָס לְשָׁם עַד שֶׁיִּטְבֹּל, דְּהָכִי תְנַן בְּפֶרֶק אָמַר לָהֶן הַמְמֻנֶּה, אֵין אָדָם טָהוֹר נִכְנָס לָעֲזָרָה עַד שֶׁיִּטְבֹּל: <B>וְחַיָּבִין עָלֶיהָ חַטָּאת.</B> הַטְּמֵאִים שֶׁנִּכְנְסוּ שָׁם בִּשְׁגָגָה {מד}: <B>לִסְמִיכָה.</B> לִסְמֹךְ יָדוֹ עַל רֹאשׁ קָרְבָּנוֹ. וְאִי אֶפְשָׁר אֶלָּא בַבְּעָלִים, דִּכְתִיב וְסָמַךְ אֶת יָדוֹ, וְלֹא יַד שְׁלוּחוֹ: <B>לִשְׁחִיטָה.</B> שֶׁהַשְּׁחִיטָה כְשֵׁרָה בְזָר. וְאַף עַל פִּי שֶׁאֶפְשָׁר בְּכֹהֲנִים, וְאֶפְשָׁר נַמִּי לְזָר לִשְׁחֹט בְּעֶזְרַת יִשְׂרָאֵל, אֲפִלּוּ הָכִי לֹא אָסְרוּ לְיִשְׂרָאֵל לִכָּנֵס בְּעֶזְרַת כֹּהֲנִים לִשְׁחֹט הַקָּרְבָּן: <B>וְלִתְנוּפָה.</B> דְּכֹהֵן מֵנִיחַ יָדוֹ תַחַת יַד הַבְּעָלִים וּמֵנִיף: 

~ פרק א - משנה ט
בֵּין הָאוּלָם וְלַמִּזְבֵּחַ מְקֻדָּשׁ מִמֶּנָּה שֶׁאֵין פְּרוּעֵי רֹאשׁ וּבַעֲלֵי מוּמִין נִכְנָסִים לְשָׁם. בַּגְּמָרָא בְהַקֹּמֶץ רַבָּה [מְנָחוֹת דַּף כז] מוֹכִיחַ דְּכָל הָנֵי מַעֲלוֹת דְּתָנֵי הַשְׁתָּא כְגוֹן הַנִּכְנָס לְעֶזְרַת כֹּהֲנִים שֶׁלֹּא לְצֹרֶךְ וְכֵן בַּעֲלֵי מוּמִין וּפְרוּעֵי רֹאשׁ שֶׁנִּכְנְסוּ בֵּין הָאוּלָם וְלַמִּזְבֵּחַ, כֻּלְּהוּ מַעֲלוֹת דְּרַבָּנָן הֵן. וְכָךְ קִבַּלְתִּיהָ מֵרַבּוֹתַי. אֲבָל רַמְבַּ"ם סְבִירָא לֵיהּ דְּכֻלְּהוּ מִדְּאוֹרַיְתָא. בַּעֲלֵי מוּמִין דִּכְתִיב (וַיִּקְרָא כא) כִּי כָל אִישׁ אֲשֶׁר בּוֹ מוּם לֹא יִקְרָב. וּפְרוּעֵי רֹאשׁ, דְּאָמַר רַחֲמָנָא לְאַהֲרֹן וּלְבָנָיו שֶׁהָיוּ בַמִּשְׁכָּן (שָׁם י) רָאשֵׁיכֶם אַל תִּפְרָעוּ. וְאַף עַל פִּי שֶׁלְּשׁוֹן הַתּוֹסֶפְתָּא מְסַיֵּעַ לְדִבְרֵי הָרַמְבַּ"ם, קַבָּלַת רַבּוֹתַי נִרְאֵית לִי עִקָּר. וְהַאי דְלָא חֲשִׁיב תַּנָּא קַמָּא שְׁתוּיֵי יַיִן וְשֶׁלֹּא רְחוּץ יָדַיִם וְרַגְלַיִם בַּהֲדֵי בַעֲלֵי מוּמִים וּפְרוּעֵי רֹאשׁ כְּדַחֲשִׁיב לְהוּ רַבִּי יוֹסֵי בַסֵּיפָא, מִשּׁוּם דְּבַעֲלֵי מוּמִין וּפְרוּעֵי רֹאשׁ פְּסוּלָן בְּגוּפָן, הִלְכָּךְ שִׁלּוּחָן חָמוּר, אֲבָל שְׁתוּיֵי יַיִן וְשֶׁלֹּא רְחוּץ יָדַיִם וְרַגְלַיִם פְּסוּלָן מֵחֲמַת דָּבָר אַחֵר, הִלְכָּךְ לֹא הֶחְמִיר בְּשִׁלּוּחָן כָּל כָּךְ {מו}: <B>אֶלָּא כֹהֵן גָּדוֹל בְּיוֹם הַכִּפּוּרִים.</B> דִּכְתִיב (שָׁם טז) וְאַל יָבֹא בְכָל עֵת אֶל הַקֹּדֶשׁ בְּזֹאת יָבֹא וְכוּ': <B>בִּשְׁעַת הָעֲבוֹדָה.</B> אַרְבַּע פְּעָמִים נִכְנָס שָׁם, אַחַת לְהַקְטִיר קְטֹרֶת, שְׁנִיָּה לְהַזּוֹת מִדַּם הַפָּר, שְׁלִישִׁית לְהַזּוֹת מִדַּם הַשָּׂעִיר, רְבִיעִית לְהוֹצִיא הַכַּף וְהַמַּחְתָּה. וְאִם נִכְנַס חָמֵשׁ פְּעָמִים חַיָּב מִיתָה: <B>וּפוֹרְשִׁין מִבֵּין הָאוּלָם וְלַמִּזְבֵּחַ בִּשְׁעַת הַקְטָרָה.</B> בֵּין בְּשָׁעָה שֶׁמַּקְטִירִים קְטֹרֶת בְּמִזְבַּח הַזָּהָב שֶׁבַּהֵיכָל, בֵּין בְּשָׁעָה שֶׁכֹּהֵן גָּדוֹל מַקְטִיר קְטֹרֶת לִפְנַי וְלִפְנִים, כָּל הָעָם פּוֹרְשִׁים מִבֵּין הָאוּלָם וְלַמִּזְבֵּחַ, וְאֵין צָרִיךְ לוֹמַר מִן הַהֵיכָל. וְתַנָּא קַמָּא פָלֵיג {נ} אַדְּרַבִּי יוֹסֵי וְסָבַר דִּבְשָׁעָה שֶׁמַּקְטִירִין קְטֹרֶת בַּהֵיכָל הוּא דְּפָרְשֵׁי מִבֵּין הָאוּלָם וְלַמִּזְבֵּחַ, אֲבָל כְּשֶׁמַּקְטִיר קְטֹרֶת לִפְנַי וְלִפְנִים אֵין הָעָם פּוֹרְשִׁים אֶלָּא מִן הַהֵיכָל בִּלְבַד וְלֹא מִבֵּין הָאוּלָם וְלַמִּזְבֵּחַ. וַהֲלָכָה כְּתַנָּא קַמָּא. וְעֶשֶׂר קְדֻשּׁוֹת דִּתְנַן בְּמַתְנִיתִין וְהָנָךְ אַחַד עָשָׂר נִינְהוּ, פֵּרְשׁוּ הַגְּאוֹנִים דְּאֶרֶץ יִשְׂרָאֵל אֵינָהּ מִמִּנְיַן הַקְּדֻשּׁוֹת, לְפִי שֶׁבִּשְׁאָר קְדֻשּׁוֹת יֵשׁ בָּהֶן כָּבוֹד לַמָּקוֹם שֶׁמּוֹנְעִים מִמֶּנּוּ קְצָת טֻמְאוֹת אוֹ שֶׁמּוֹנְעִים מִקְצָת בְּנֵי אָדָם לִכָּנֵס אֵלָיו, וְאֵין בִּסְתָם אֶרֶץ יִשְׂרָאֵל קְדֻשָּׁה זוֹ. וַהֲבָאַת בִּכּוּרִים וְעֹמֶר וּשְׁתֵּי הַלֶּחֶם וְלֶחֶם הַפָּנִים {נא} אֵינָם כִּקְדֻשּׁוֹת הַלָּלוּ. וְאִית דִּמְפָרְשֵׁי דְתַנָּא קַמָּא דַּחֲשִׁיב עֶשֶׂר קְדֻשּׁוֹת רַבִּי יוֹסֵי הִיא, דְּאִית לֵיהּ דְּבֵין הָאוּלָם וּלְמִזְבֵּחַ שָׁוֶה לַהֵיכָל בַּחֲמִשָּׁה דְבָרִים, וּלְדִידֵיהּ לֹא הָווּ אֶלָּא עֶשֶׂר: 

^ פרק ב

~ פרק ב - משנה א
<B>כְּלֵי עֵץ כְּלֵי עוֹר כְּלֵי עֶצֶם.</B> בְּפָרָשַׁת מַטּוֹת כְּתִיב וְכָל בֶּגֶד וְכָל כְּלִי עוֹר וְכָל מַעֲשֵׂה עִזִּים וְכָל כְּלִי עֵץ תִּתְחַטָּאוּ, וּמְרַבִּינַן מִוְּכָל מַעֲשֵׂה עִזִּים לְרַבּוֹת דָּבָר הַבָּא מִן הָעִזִּים מִן הַקַּרְנַיִם וּמִן הַטְּלָפַיִם {א}, דְּהַיְנוּ כְּלֵי עֶצֶם, וְאִתַּקַּשׁ לִכְלֵי עוֹר וּכְלֵי עֵץ. וּבְפָרָשַׁת שְׁמִינִי אִתַּקּוּשׁ כְּלֵי עוֹר וּכְלֵי עֵץ לְשַׂק, דִּכְתִיב מִכָּל כְּלִי עֵץ אוֹ בֶּגֶד אוֹ עוֹר אוֹ שַׂק. הִלְכָּךְ פְּשׁוּטֵיהֶן טְהוֹרִים, דְּבָעִינַן דּוּמְיָא דְּשַׂק דְּמִטַּלְטֵל מָלֵא וְרֵיקָן. וּכְלֵי חֶרֶס אַף עַל גַּב דִּפְשׁוּטֵיהֶן טְהוֹרִים לֹא מָצֵי לְמִתְנֵי בַהֲדֵי הָנָךְ, מִשּׁוּם דְּכָל הָנֵי טְהוֹרִים כְּשֶׁאֵין לָהֶם בֵּית קִבּוּל אַף עַל פִּי שֶׁיֵּשׁ לָהֶן תּוֹךְ, כְּגוֹן חָבִית שֶׁל עֵץ שֶׁאֵין לָהּ שׁוּלַיִם וּמְפֻלֶּשֶׁת מֵעֵבֶר אֶל עֵבֶר טְהוֹרָה, וּבִכְלִי חֶרֶס כְּהַאי גַוְנָא טָמֵא, מִשּׁוּם דִּבְתוֹכוֹ תָּלָה רַחֲמָנָא וַהֲרֵי יֵשׁ לוֹ תוֹךְ אַף עַל פִּי שֶׁאֵין לוֹ בֵית קִבּוּל {ב}. וּפְשׁוּטֵיהֶן טְהוֹרִים דִּתְנַן הָכָא, הַיְנוּ מִדְּאוֹרַיְתָא, אֲבָל חֲכָמִים גָּזְרוּ טֻמְאָה עַל פְּשׁוּטֵי כְּלֵי עֵץ וְעוֹר וָעֶצֶם, כִּדְמוּכָח בַּגְּמָרָא בָּבָא בַּתְרָא [דַּף סו]. וּמִדְּאוֹרַיְתָא נַמִּי אֵינָן טְהוֹרִים אֶלָּא מִטֻּמְאַת מֵת אוֹ טֻמְאַת שֶׁרֶץ, אֲבָל טְמֵאִים טֻמְאַת מִשְׁכָּב וּמוֹשָׁב אִם הֵן רְאוּיִין לְמִשְׁכָּב וּמוֹשָׁב: <B>וּכְלֵי זְכוּכִית.</B> רַבָּנָן גָּזְרוּ עֲלֵיהֶן טֻמְאָה, הוֹאִיל וּתְחִלַּת בְּרִיָּתָן מִן הַחוֹל הָווּ כִכְלֵי חֶרֶס, וַחֲמִירֵי מִכְּלִי חֶרֶס שֶׁאֵינוֹ מְקַבֵּל טֻמְאָה מִגַּבּוֹ, וּכְלֵי זְכוּכִית מִטַּמְּאִין מִגַּבָּן הוֹאִיל וְנִרְאֶה תוֹכָן כְּבָרָן {ג}. וּפְשׁוּטֵיהֶן שֶׁל כְּלֵי זְכוּכִית טְהוֹרִים אֲפִלּוּ מִדְּרַבָּנָן, דַּעֲבָדוּ רַבָּנָן הֶכֵּרָא כִּי הֵיכִי דְלָא לִשְׂרֹף עֲלַיְהוּ תְּרוּמָה וְקָדָשִׁים: <B>מְקַבְּלִין טֻמְאָה מִכָּאן וּלְהַבָּא.</B> אֲבָל לֹא חָזְרוּ לְטֻמְאָתָן יְשָׁנָה, דְּלֹא גַזּוּר רַבָּנָן שֶׁאִם עָשָׂה מֵהֶם כֵּלִים חָזְרוּ לְטֻמְאָתָן יְשָׁנָה אֶלָּא בִּכְלֵי מַתָּכוֹת בִּלְבַד: <B>כְּלֵי נֶתֶר.</B> כֵּלִים הָעֲשׂוּיִין מֵאֲדָמָה שֶׁחוֹפְרִים מִמֶּנָּה צָרִיף, אלומ"י בְּלַעַ"ז {ד}: <B>מִטַּמְּאִין וּמְטַמְּאִין בַּאֲוִיר.</B> אִם נִתְלֵית טֻמְאָה בַּאֲוִיר הַכְּלִי, נִטְמָא הַכְּלִי. חָזַר וְתָלָה אֳכָלִים בַּאֲוִירָן, מְטַמְּאִין אֶת הָאֳכָלִים אַף עַל פִּי שֶׁלֹּא נָגְעוּ, דִּכְתִיב (וַיִּקְרָא יא) כָּל אֲשֶׁר בְּתוֹכוֹ יִטְמָא. וַאֲפִלּוּ מָלֵא חַרְדָּל שֶׁאֵינוֹ נוֹגֵעַ בְּדָפְנוֹת הַכְּלִי {ה}: <B>וּמִטַּמְּאִין מֵאֲחוֹרֵיהֶן.</B> כֵּלִים שֶׁחֲקַק בֵּית מוֹשָׁבָם מִבַּחוּץ כְּדֶרֶךְ שֶׁעוֹשִׂים לְכוֹסוֹת שֶׁל כֶּסֶף, וּפְעָמִים כּוֹפִין אוֹתָן עַל פִּיהֶן וּמִשְׁתַּמְּשִׁין בְּבֵית קִבּוּל שֶׁבַּאֲחוֹרֵיהֶן. אִם נָגְעָה טֻמְאָה בְאוֹתוֹ בֵית קִבּוּל, נִטְמָא הַכְּלִי חֶרֶס. וּמִדְּלֹא עַרְבִינְהוּ וְתַנִּינְהוּ, מִטַּמְּאִין וּמְטַמְּאִין מֵאֲוִירֵיהֶן וַאֲחוֹרֵיהֶן, שְׁמַע מִנַּהּ דְּאֵין מִטַּמֵּא מֵאֲוִיר אֲחוֹרָיו, דְּלָא חֲשִׁיב תּוֹךְ שֶׁל אֲחוֹרָיו תּוֹךְ גָּמוּר דְּאוֹרַיְתָא לִטַּמֵּא מֵאֲוִירוֹ, אֲבָל מִטַּמֵּא אִם נָגְעָה טֻמְאָה בְּאוֹתוֹ חֲקָק שֶׁל אֲחוֹרָיו: <B>וְאֵין מִטַּמְּאִין מִגַּבֵּיהֶן.</B> דִּכְתִיב (שָׁם) וּכְלִי חֶרֶשׂ אֲשֶׁר יִפֹּל מֵהֶם אֶל תּוֹכוֹ, מִתּוֹכוֹ הוּא מִטַּמֵּא וְאֵינוֹ מִטַּמֵּא מִגַּבּוֹ. וּשְׁאָר כָּל הַכֵּלִים חוּץ מִכְּלֵי חֶרֶס וּכְלֵי נֶתֶר אֵין מִטַּמְּאִין מֵאֲוִירָן עַד שֶׁתִּגַּע הַטֻּמְאָה בְעַצְמוֹ שֶׁל כְּלִי, וּכְשֶׁנָּגְעָה הַטֻּמְאָה בְעַצְמוֹ שֶׁל כְּלִי בֵּין מִגַּבּוֹ בֵּין מִתּוֹכוֹ טָמֵא. וְהַיְנוּ דִתְנַן בְּפֶרֶק קַמָּא דְּחֻלִּין, הַטָּהוֹר בִּכְלֵי חֶרֶס טָמֵא בְכָל הַכֵּלִים, הַטָּהוֹר בְּכָל הַכֵּלִים טָמֵא בִכְלֵי חֶרֶס: <B>וּשְׁבִירָתָן הִיא טָהֳרָתָן.</B> וְכֻלְּהוּ כֵּלִים נַמִּי שְׁבִירָתָן הִיא טָהֳרָתָן. אֶלָּא כְלֵי חֶרֶס וּכְלֵי נֶתֶר שְׁבִירָתָן בִּלְבַד מְטַהֲרָתָן, שֶׁאֵין לָהֶם טָהֳרָה בִטְבִילָה אֶלָּא בִשְׁבִירָה בִּלְבַד: 

~ פרק ב - משנה ב
<B>הַדַּקִּין שֶׁבִּכְלֵי חֶרֶס.</B> כְּלֵי חֶרֶס הַדַּקִּין וּקְטַנִּים, בֵּין שֶׁהֵן עַצְמָן אֵינָן מַחֲזִיקִין אֶלָּא כְדֵי סִיכַת קָטָן {ו}, בֵּין שֶׁנִּשְׁבְּרוּ וְנִשְׁאֲרוּ קַרְקְרוֹתֵיהֶן, פֵּרוּשׁ, כְּמוֹ קַרְקְעוֹתֵיהֶן דְּהַיְנוּ שׁוּלַיִם שֶׁכְּלַפֵּי הַקַּרְקַע, אוֹ נִשְׁאֲרוּ דָפְנוֹתֵיהֶן וִיכוֹלִים לְבַדָּן לֵישֵׁב בְּלֹא סְמִיכָה, עֲדַיִן כֵּלִים הֵן. וְאִם מַחֲזִיקִין שֶׁמֶן כְּדֵי סִיכַת קָטָן, כְּלוֹמַר כְּדֵי סִיכַת אֶצְבַּע קְטַנָּה שֶׁל קָטָן בֶּן יוֹמוֹ, טְמֵאִין. וְהָכִי מְפֹרָשׁ בְּמַסֶּכֶת שַׁבָּת, סִיכַת קָטָן, אֵבָר קָטָן שֶׁל קָטָן בֶּן יוֹמוֹ: <B>עַד לֹג.</B> שִׁעוּר זֶה שֶׁל סִיכַת קָטָן, לְשִׁבְרֵי כְלִי שֶׁלֹּא הָיָה מִתְּחִלָּתוֹ אֶלָּא לֹג. דְּאִם הָיָה תְחִלָּתוֹ יוֹתֵר מִלֹּג {ח}, בָּעִינַן שִׁעוּר גָּדוֹל לִשְׁבָרָיו יוֹתֵר מִכְּדֵי סִיכַת קָטָן: <B>מִלֹּג וְעַד סְאָה.</B> כְּלִי שֶׁהָיָה מִתְּחִלָּתוֹ מַחֲזִיק מִלֹּג וְיוֹתֵר מִלֹּג עַד סְאָה, שִׁעוּר שְׁבָרָיו בִּרְבִיעִית הַלֹּג. וּלְיָתֵר מִסְּאָה עַד סְאָתַיִם, שִׁעוּר שְׁבָרָיו בַּחֲצִי לֹג. וְכֵן כֻּלָּם: <B>אֲנִי אֵינִי נוֹתֵן בָּהֶם מִדָּה.</B> לְפִי גֹדֶל הַכְּלִי וְקָטְנוֹ, אֶלָּא לְפִי הַמְּקוֹמוֹת שֶׁרְגִילִין לַעֲשׂוֹתָן וּלְפִי צוּרַת הַכֵּלִים: <B>אֶלָּא הַדַּקִּין שֶׁבִּכְלֵי חֶרֶס וְכוּ'.</B> שֶׁאֵין לָהֶם צוּרַת קְדֵרוֹת וְהֵם קְטַנִּים בְּיוֹתֵר, שִׁעוּר שִׁבְרֵיהֶן כְּדֵי סִיכַת קָטָן. וּמִשֶּׁהִגִּיעוּ לִהְיוֹת כְּתַבְנִית קְדֵרוֹת קְטַנּוֹת, שִׁעוּרָן בִּרְבִיעִית: <B>חָבִיּוֹת לוּדִיּוֹת.</B> חָבִיּוֹת שֶׁנַּעֲשׂוֹת בְּלוֹד: <B>לַחְמִיּוֹת.</B> שֶׁנַּעֲשׂוֹת בְּבֵית לֶחֶם. וְהֵן גְּדוֹלוֹת מֵאוֹתָן שֶׁנַּעֲשׂוֹת בְּלוֹד: <B>חֲצָבִים גְּדוֹלִים.</B> כַּדּוֹת גְּדוֹלוֹת כָּל מַה שֶּׁאֶפְשָׁר: <B>הַפַּכִּין הַגְּלִילִים.</B> שֶׁנַּעֲשִׂים בְּאֶרֶץ הַגָּלִיל: <B>וְהֶחָבִיּוֹנוֹת.</B> חָבִיּוֹת קְטַנּוֹת. וְהַיְנוּ דַקִּין שֶׁבִּכְלֵי חֶרֶס: <B>וְאֵין לָהֶן דְּפָנוֹת.</B> דְּדַוְקָא הַשּׁוּלַיִם טְמֵאוֹת אִם נִשְׁאַר בָּהֶן כְּדֵי סִיכַת קָטָן, אֲבָל הַדְּפָנוֹת טְהוֹרוֹת. וַהֲלָכָה כְּרַבִּי עֲקִיבָא: 

~ פרק ב - משנה ג
<B>הַטְּהוֹרִים שֶׁבִּכְלֵי חֶרֶס.</B> פְּשׁוּטֵי כְלֵי חֶרֶס שֶׁהֵן טְהוֹרִים, דִּכְתִיב בְּהוּ (וַיִּקְרָא יא) אֲשֶׁר יִפֹּל מֵהֶם אֶל תּוֹכוֹ, אֶת שֶׁיֵּשׁ לוֹ תּוֹךְ טָמֵא, אֶת שֶׁאֵין לוֹ תּוֹךְ טָהוֹר: <B>טַבְלָה שֶׁאֵין לָהּ לִזְבֵּז.</B> לוּחַ חָלָק שֶׁאֵין לוֹ שָׂפָה סָבִיב: <B>וּמַחְתָּה.</B> שֶׁחוֹתִים בָּהּ גֶּחָלִים: <B>פְּרוּצָה.</B> שֶׁאֵין לָהּ דְּפָנוֹת: <B>אַבּוּב שֶׁל קַלָּאִים.</B> כְּלִי חֶרֶס שֶׁקּוֹלִים בּוֹ קִטְנִיּוֹת עַל גַּבֵּי הָאֵשׁ. וּפָשׁוּט הוּא בְלֹא בֵית קִבּוּל, וּמְנֻקָּב כִּכְבָרָה בְשׁוּלָיו כְּדֵי שֶׁתְּהֵא הָאוּר שׁוֹלֶטֶת בּוֹ: <B>קַלָּאִים.</B> כְּמוֹ קָלוּי בָּאֵשׁ: <B>וְסִילוֹנוֹת.</B> מַרְזֵבוֹת: <B>אַף עַל פִּי כְפוּפִין.</B> אַף עַל פִּי שֶׁכְּפוּפִין מִשְּׁנֵי צִדֵּיהֶן {יג}. וְהוּא שֶׁלֹּא חָקַק בָּהֶן בֵּית קִבּוּל צְרוֹרוֹת: <B>כַּבְכָּב.</B> כְּלִי שֶׁמְּכַסִּים בּוֹ סַלִּים שֶׁל פַּת. וְיֵשׁ גּוֹרְסִין כַּפְכַּף. שֶׁכּוֹפִין אוֹתוֹ עַל גַּבֵּי הַסַּל. וַאֲפִלּוּ יֵשׁ לוֹ בֵּית קִבּוּל, טָהוֹר. שֶׁכָּל הַמְשַׁמֵּשׁ כָּפוּי בִּכְלֵי חֶרֶס, טָהוֹר: <B>וְהַטְּפִי.</B> הוּא כְּלִי חֶרֶס שֶׁיֵּשׁ לוֹ בֵית קִבּוּל וּמְקַבֵּל טֻמְאָה, דְּהָכִי מוֹכַח לְקַמָּן בְּאִידָךְ פִּרְקָא. וְהַאי דְטָהוֹר הָכָא, מִשּׁוּם דְּהִתְקִינוֹ לַעֲנָבִים וְעָשָׂה בּוֹ שִׁנּוּי, מוֹכִיחַ דִּלְכַסּוֹת בּוֹ עֲנָבִים קָא בָּעֵי לֵיהּ וְלֹא נַעֲשָׂה לְקַבָּלָה: <B>חָבִית שֶׁל שַׁיָּטִין.</B> כְּמִין חָבִית חֲלוּלָה, וּסְתוּמָה הִיא וְאֵין לָהּ פֶּה, כְּדֵי שֶׁלֹּא תְהֵא נִשְׁקַעַת בַּמַּיִם. וְנִשְׁעָנִים עָלֶיהָ וּלְמֵדִין לָשׁוּט בָּהּ. וְאַף עַל פִּי שֶׁיֵּשׁ לָהּ בֵּית קִבּוּל, אֵינָהּ עֲשׂוּיָה לְקַבָּלָה. וְכָל שֶׁאֵינוֹ עָשׂוּי לְקַבָּלָה אַף עַל פִּי שֶׁיֵּשׁ לוֹ בֵית קִבּוּל אֵינוֹ מְקַבֵּל טֻמְאָה: <B>וְחָבִית דְּפוּנָה בְשׁוּלֵי הַמַּחַץ.</B> מַחַץ הוּא כְלִי גָדוֹל שֶׁל חֶרֶס, וּכְעֵין חָבִית עָשׂוּי לוֹ בְשׁוּלָיו שֶׁאָדָם מֵשִׂים יָדוֹ לְתוֹכָהּ כְּשֶׁרוֹצֶה לְהַגְבִּיהַּ הַמַּחַץ. וּלְפִי שֶׁלֹּא נַעֲשֵׂית חָבִית זוֹ לְקַבָּלָה, אֵינָהּ מְקַבֶּלֶת טֻמְאָה: <B>דְּפוּנָה.</B> טְמוּנָה {יד}: <B>וְהַמִּטָּה וְהַכִּסֵּא וְהַסַּפְסָל.</B> כָּל אֵלּוּ אֵין עֲשׂוּיִין לְקַבָּלָה: <B>וְהַסְּפִינָה.</B> אַף עַל פִּי שֶׁעֲשׂוּיָה לְקַבָּלָה וַאֲפִלּוּ הִיא שֶׁל חֶרֶס {טו}, טְהוֹרָה. וּבְמַסֶּכֶת שַׁבָּת יָלְפִינַן לַהּ דִּכְתִיב (מִשְׁלֵי ל) דֶּרֶךְ אֳנִיָּה בְלֶב יָם, וּפְשִׁיטָא דָאֳנִיָּה בַיָּם הִיא, אֶלָּא לוֹמַר לְךָ מַה יָּם טָהוֹר אַף אֳנִיָּה טְהוֹרָה: <B>כֹּל שֶׁאֵין לוֹ תוֹךְ בִּכְלֵי חֶרֶס אֵין לוֹ אֲחוֹרָיִם.</B> חֲכָמִים גָּזְרוּ עַל מַשְׁקִין טְמֵאִין שֶׁיְּטַמְּאוּ כֵלִים, וְאַף עַל פִּי שֶׁלֹּא נִטְמְאוּ הַמַּשְׁקִין אֶלָּא מֵחֲמַת שֶׁרֶץ, דְּהַשְׁתָּא הֵן רִאשׁוֹן לַטֻּמְאָה, מְטַמְּאִים כֵּלִים מִדִּבְרֵי סוֹפְרִים, וְאִם נָגְעוּ בַאֲחוֹרֵי הַכְּלִי נִטְמְאוּ אֲחוֹרָיו וְלֹא נִטְמָא תוֹכוֹ. וְהַשְׁתָּא קָא מַשְׁמַע לָן דְּאֵין טֻמְאַת אֲחוֹרַיִם נוֹהֶגֶת אֶלָּא בִּכְלִי חֶרֶס שֶׁיֵּשׁ לוֹ תּוֹךְ {יז}. אֲבָל כָּל שֶׁאֵין לוֹ תּוֹךְ אֵין לוֹ טֻמְאַת אֲחוֹרַיִם, וְאִם נָגְעוּ מַשְׁקִין טְמֵאִים מֵאֲחוֹרָיו לֹא נִטְמְאוּ אֲחוֹרֵי הַכְּלִי: 

~ פרק ב - משנה ד
<B>פַּנָּס.</B> כְּמִין עֲשָׁשִׁית שֶׁל חֶרֶס עֲשׂוּיָה נְקָבִים בְּדָפְנוֹתֶיהָ שֶׁמֵּהֶן הָאוֹרָה יוֹצֵאת, וּמַנִּיחִים הַנֵּר בְּתוֹכָהּ שֶׁלֹּא יְכַבֶּנָּה הָרוּחַ: <B>שֶׁאֵין לוֹ.</B> בֵּית קִבּוּל שֶׁמֶן. אַף עַל פִּי שֶׁיֵּשׁ לוֹ בֵית קִבּוּל נֵר: <B>טָהוֹר.</B> שֶׁבֵּית קִבּוּל נֵר אֵין לוֹ תוֹךְ, אֶלָּא הַנֵּר מֻנָּח עָלָיו {יח}: <B>מְגוּפַת הַיּוֹצְרִים.</B> כְּעֵין אָבְנַיִם שֶׁל חֶרֶס {יט} שֶׁהַיּוֹצְרִים עוֹשִׂים הַכֵּלִים עֲלֵיהֶן: <B>אֶת שֶׁהוּא פוֹתֵחַ בָּהּ.</B> כְּלוֹמַר הַמְּגוּפָה שֶׁהַיּוֹצֵר מַשְׁלִיךְ עָלֶיהָ הַטִּיט וּמְפַתֵּחַ עָלֶיהָ בְּיָדָיו צוּרַת הַכְּלִי: <B>טְהוֹרָה.</B> לְפִי שֶׁאֵין לָהּ שָׂפָה סָבִיב וְאֵין כָּאן תּוֹךְ: <B>וְשֶׁהוּא גוֹמֵר בָּהּ.</B> וְהַמְּגוּפָה שֶׁמַּעֲמִיד עָלֶיהָ הַכְּלִי לְאַחַר שֶׁנִּגְמְרָה צוּרָתוֹ יֵשׁ לוֹ תוֹךְ, וּלְכָךְ הִיא טְמֵאָה. וְרַבּוֹתַי פֵּרְשׁוּ שֶׁיֵּשׁ כְּלִי לַיּוֹצְרִים שֶׁנִּקְרָא מְגוּפָה, וְיֵשׁ מֵהֶן שֶׁפִּתְחֵיהֶן צַר וְיֵשׁ שֶׁפִּתְחֵיהֶן רָחָב, אֶת שֶׁהוּא פּוֹתֵחַ בָּהּ, כְּלוֹמַר שֶׁעָתִיד לְהַרְחִיב פִּתְחָהּ, טְהוֹרָה, שֶׁעֲדַיִן לֹא נִגְמְרָה מְלַאכְתָּה וְהַוְיָא כְגָלְמֵי כְלֵי חֶרֶס. וְשֶׁהוּא גּוֹמֵר בָּהּ, שֶׁמַּנִּיחָהּ כָּךְ בְּפֶתַח צַר, טְמֵאָה. וּמַתְנִיתִין רַבִּי מֵאִיר הִיא דְּאָמַר כְּלֵי חֶרֶס מֵאֵימָתַי מְקַבְּלִים טֻמְאָה מִשָּׁעָה שֶׁנִּגְמְרָה מְלַאכְתָּן. וְלֹא כְרַבָּנָן דְּאָמְרֵי מִשֶּׁיִּצָּרְפוּ בַכִּבְשָׁן. וּפֵרוּשׁ רִאשׁוֹן נִרְאֶה לִי עִקָּר: <B>מַשְׁפֵּךְ.</B> כְּלִי שֶׁנּוֹתְנִין עַל פִּי חָבִית אוֹ עַל פִּי הַנּוֹד כְּשֶׁרוֹצִין לְמַלְּאוֹתוֹ יַיִן אוֹ שֶׁמֶן: <B>וְשֶׁל רוֹכְלִין.</B> שֶׁהוּא קָטָן וְעָשׂוּי לְהַכְנִיס שֶׁמֶן לְפַכִּין קְטַנִּים, וּמַחֲזִיק לֹג אוֹ שְׁנֵי לֻגִּים, וְהָרוֹכֵל מֵנִיחַ אֶצְבָּעוֹ מִתַּחְתָּיו כְּנֶגֶד הַנֶּקֶב וּמוֹדֵד בּוֹ שֶׁמֶן, וּמֵסִיר אֶצְבָּעוֹ וְהַשֶּׁמֶן יוֹרֵד לְכֵלָיו שֶׁל לוֹקֵחַ. וְעָשׂוּי לְקַבָּלָה הוּא וּמְקַבֵּל טֻמְאָה: <B>רַבִּי עֲקִיבָא אוֹמֵר מִפְּנֵי שֶׁהוּא מַטֵּהוּ עַל צִדּוֹ.</B> כְּלוֹמַר אֲפִלּוּ אֵינוֹ שֶׁל מִדָּה, מַשְׁפֵּךְ שֶׁל רוֹכְלִים לְעוֹלָם [מִטַּמֵּא], מִפְּנֵי שֶׁמַּטֵּהוּ עַל צִדּוֹ לְקַבֵּל בּוֹ מְעַט כְּדֵי שֶׁיָּרִיחַ בּוֹ הַלּוֹקֵחַ, וְנִמְצָא עָשׂוּי לְקַבָּלָה. וַהֲלָכָה כְּרַבִּי עֲקִיבָא: 

~ פרק ב - משנה ה
<B>כִּסּוּי כַּדֵּי יַיִן וְכוּ'.</B> וְכָל הַמְשַׁמֵּשׁ כִּסּוּי בִּכְלֵי חֶרֶס, טָהוֹר, דְּתוֹכוֹ כְּתִיב, וְהַאי לָאו תּוֹךְ דִּידֵיהּ הוּא: <B>וְכִסּוּי חָבִיּוֹת נְיָרִיּוֹת.</B> עַל שֵׁם מְקוֹמָן. וְלִרְבוּתָא נַקְטִינְהוּ, מִפְּנֵי שֶׁהָיָה לְכִסּוּי חָבִיּוֹת שֶׁלָּהֶן בֵּית קִבּוּל. וְאִית דְּגָרְסֵי וְהַנְּיָרוֹת, כְּלוֹמַר, הַנְּיָרוֹת שֶׁמְּכַסִּים בָּהֶן פִּי הַצְּלוֹחִית {כא}: <B>הַלְּפָס.</B> כְּמוֹ אִלְפָּס. מַחֲבַת גְּדוֹלָה שֶׁמְּבַשְּׁלִים בָּהּ בָּשָׂר וְיָרָק, וְעוֹשִׂים לָהּ כִּסּוּי שֶׁל חֶרֶס. וּכְשֶׁהוּא נָקוּב אֵינוֹ רָאוּי לִכְלוּם, וַאֲפִלּוּ אֵינוֹ נָקוּב וְיֵשׁ לוֹ חִדּוּד אֵין יָכוֹל לֵישֵׁב מִפְּנֵי הַחִדּוּד, אֲבָל כְּשֶׁאֵינוֹ נָקוּב וְאַף אֵין לוֹ חִדּוּד, טָמֵא, שֶׁרָאוּי לְהָפְכוֹ וּלְהוֹשִׁיבוֹ, וְאִשָּׁה נוֹתֶנֶת בְּתוֹכוֹ יָרָק לְסַנְּנוֹ לְהִמָּצוֹת מִמֶּנּוּ הַמַּיִם: <B>הָרוּנְקִי.</B> הַיְרָקוֹת לְאַחַר שֶׁנִּתְבַּשְּׁלוּ וּדְבוּקִים זֶה בָזֶה וְנַעֲשִׂים גּוּף אֶחָד נִקְרָאִים רוּנְקִי. וְהִיא מִלָּה יְוָנִית: 

~ פרק ב - משנה ו
<B>גִּסְטְרָא.</B> שֶׁבֶר כְּלִי חֶרֶס. וְדָבָר שֶׁנֶּחְלָק לִשְׁנַיִם קָרוּי גִּסְטְרָא. וּלְשׁוֹן גִּסְטְרָא, גִּיסֵי תְרֵי: <B>שֶׁנִּמְצֵאת בַּכִּבְשָׁן.</B> וְלֹא יָדְעִינַן אִם נִשְׁבַּר קֹדֶם שֶׁנִּצְרַף בַּכִּבְשָׁן וּבְשָׁעָה שֶׁנִּגְמְרָה מְלַאכְתּוֹ לֹא הָיָה תּוֹרַת כְּלִי עָלָיו וְתוּ לֹא מִטַּמֵּא מִשּׁוּם גִּסְטְרָא, אוֹ אַחַר כָּךְ נִשְׁבַּר וּמִטַּמֵּא. וְכֵיצַד מְבָרְרִים אֶת הַדָּבָר, רוֹאִין אִם הָיוּ שְׁבָרֶיהָ שָׁוִין וְתוֹכָהּ מַאֲדִים, בְּיָדוּעַ שֶׁנִּגְמְרָה מְלַאכְתָּהּ וְאַחַר כָּךְ נִשְׁבְּרָה {כג}, וּמִטַּמְּאָה, דַּעֲבִיד לְקִבּוּל, שֶׁדֶּרֶךְ לָתֵת גִּסְטְרָא תַחַת הֶחָבִית לְקַבֵּל הַמַּשְׁקֶה הַנּוֹטֵף מִמֶּנָּה: <B>טִיטְרוֹס.</B> כְּלִי שֶׁהוּא מְנֻקָּב מִלְּמַטָּה נְקָבִים הַרְבֵּה דַקִּים כִּמְלֹא נֶקֶב מַחַט וּמִלְּמַעְלָה נֶקֶב אֶחָד כִּמְלֹא כוּשׁ, דְּהַיְנוּ פֶלֶךְ שֶׁהַנָּשִׁים טֹווֹת בּוֹ, וּכְשֶׁמְּמַלְּאִים אוֹתוֹ מַיִם וְאָדָם מֵשִׂים אֶצְבָּעוֹ בַנֶּקֶב מִלְּמַעְלָה שֶׁלֹּא יִשְׁלֹט בּוֹ הָרוּחַ {כד} אֵין טִפָּה אַחַת יוֹצֵאת מִן הַנְּקָבִים דַּקִּים שֶׁלְּמַטָּה, וּכְשֶׁמֵּסִיר אֶצְבָּעוֹ הַמַּיִם יוֹצְאִים: <B>רַבִּי אֱלִיעֶזֶר בַּר צָדוֹק מְטַהֵר.</B> לְפִי שֶׁנָּקוּב בְּכוֹנֵס מַשְׁקֶה {כה}: <B>וְרַבִּי יוֹסֵי מְטַמֵּא.</B> שֶׁכָּךְ הוּא דֶרֶךְ תַּשְׁמִישׁוֹ, וַחֲשִׁיב בֵּית קִבּוּל הוֹאִיל וְהַמַּיִם עוֹמְדִים עַל יְדֵי הֲנָחַת אֶצְבַּע, וַאֲפִלּוּ בְלֹא הֲנָחַת אֶצְבַּע אֵין הַמַּיִם יוֹצְאִים אֶלָּא כְמוֹצִיא פְרוּטוֹת מְעַט מְעַט טִפָּה אַחַר טִפָּה {כו}, וּמִשּׁוּם הָכִי לָא חֲשִׁיב נָקוּב כְּכוֹנֵס מַשְׁקֶה לִטָּהֵר בְּכָךְ. וַהֲלָכָה כְּרַבִּי יוֹסֵי: 

~ פרק ב - משנה ז
<B>טַבְלָה שֶׁיֵּשׁ לָהּ לִזְבֵּז וּמַחְתָּה שְׁלֵמָה.</B> שֶׁיֵּשׁ לָהּ דְּפָנוֹת, טְמֵאִים, שֶׁיֵּשׁ לָהֶן בֵּית קִבּוּל. וּמֵרֵישָׁא דְּהַטְּהוֹרִים שֶׁבִּכְלֵי חֶרֶס הָוֵי שָׁמְעִינַן דְּהָנָךְ טְמֵאִים, אֶלָּא אוֹרְחֵיהּ דְּתַנָּא הָכִי, כְּדִתְנַן בְּפֶרֶק וְאֵלּוּ טְרֵפוֹת [דַּף מג] וְאֵלּוּ כְשֵׁרוֹת, וְהָכִי אִיכָּא טוּבָא בַמִּשְׁנָה: <B>טַבְלָה.</B> שֶׁל חֶרֶס: <B>שֶׁהִיא מְלֵאָה קְעָרוֹת.</B> שֶׁהִיא עֲשׂוּיָה קְעָרוֹת קְעָרוֹת, וְהַקְּעָרוֹת הֵן מִגּוּפָהּ וּמְחֻבָּרִין בָּהּ {כז}: <B>וְאִם יֶשׁ לָהּ לִזְבֵּז עוֹדֵף.</B> אִם שְׂפַת הַטַּבְלָא סָבִיב עוֹדֵף וְעוֹלֶה לְמַעְלָה יוֹתֵר מִפִּיהֶן שֶׁל קְעָרוֹת: <B>נִטְמְאָה אַחַת מֵהֶן נִטְמְאוּ כֻלָּן.</B> דִּכְשֶׁנִּכְנָס הַשֶּׁרֶץ בְּפִי הַקְּעָרָה כְּבָר נִכְנַס בַּאֲוִיר הַלִּזְבֵּז הָעוֹדֵף סָבִיב, וְנִטְמֵאת כָּל הַטַּבְלָא, דִּכְלִי חֶרֶס מִטַּמֵּא מֵאֲוִירוֹ, וּכְשֶׁנִּטְמֵאת הַטַּבְלָא כֻלָּהּ נִטְמְאוּ כָל הַקְּעָרוֹת שֶׁהֵן מִגּוּפָהּ: <B>בֵּית הַתְּבָלִין.</B> כְּלִי חֶרֶס עָשׂוּי רִבּוּעִים רִבּוּעִים, לָתֵת בְּכָל רִבּוּעַ וְרִבּוּעַ מִין אֶחָד שֶׁל תְּבָלִין וְלֹא יִתְעָרְבוּ זֶה בָזֶה: <B>קַלְמָרִים הַמְתֹאָמוֹת.</B> כְּלִי עָשׂוּי לָתֵת בְּתוֹכוֹ הַדְּיוֹ וְהַקֻּלְמוֹס וְהַכֵּלִים הַצְּרִיכִים לַסּוֹפֵר. וְעָשׂוּי גַּם הוּא רִבּוּעִים רִבּוּעִים תְּאוֹמִים, וּבְאַרְצֵנוּ מֵהֶם הַרְבֵּה, וְקוֹרִים לָהֶם בְּלַעַ"ז קלמר"י: <B>בֵּית תְּבָלִין שֶׁל עֵץ.</B> שֶׁעָשׂוּי גַּם הוּא רִבּוּעִים רִבּוּעִים וְאֵין לוֹ לִזְבֵּז עוֹדֵף: <B>שֶׁנִּטְמָא אֶחָד מֵהֶן בְּמַשְׁקֶה.</B> דְּרַבָּנָן גָּזְרוּ עַל הַמַּשְׁקִים הַבָּאִים מֵחֲמַת שֶׁרֶץ לְטַמֵּא כֵּלִים, גְּזֵרָה מִשּׁוּם מַשְׁקֶה זָב וְזָבָה, שֶׁהֵם מְטַמְּאִים כֵּלִים דְּאוֹרַיְתָא. וְדַוְקָא כְשֶׁנִּטְמָא בְמַשְׁקֶה לֹא נִטְמָא חֲבֵרוֹ, שֶׁכְּלִי שֶׁנִּטְמְאוּ אֲחוֹרָיו בְּמַשְׁקִים לֹא נִטְמָא תוֹכוֹ, הִלְכָּךְ כְּשֶׁנִּטְמָא אֶחָד מֵהֶן בְּמַשְׁקִין הָוֵי דֹּפֶן שֶׁל הַטָּמֵא אֲחוֹרָיו שֶׁל חֲבֵרוֹ וְלֹא נִטְמָא חֲבֵרוֹ. אֲבָל בְּטֻמְאַת שֶׁרֶץ דְּאוֹרַיְתָא דְּכָל הֵיכָא דְּנָגַע בִּכְלִי עֵץ בֵּין מֵאֲחוֹרָיו בֵּין מִתּוֹכוֹ נִטְמָא כֻלּוֹ, אִם נִטְמָא אֶחָד מֵהֶן נִטְמָא חֲבֵרוֹ, שֶׁהַטֻּמְאָה נוֹגַעַת בּוֹ מֵאֲחוֹרָיו. וּבִכְלִי חֶרֶס דְּאֵינוֹ מְקַבֵּל טֻמְאָה מִגַּבּוֹ אֶלָּא מִתּוֹכוֹ, אֲפִלּוּ בְטֻמְאַת שֶׁרֶץ אִם נִטְמָא אֶחָד מֵהֶן לֹא נִטְמָא חֲבֵרוֹ, דְּתוֹכוֹ שֶׁל זֶה נַעֲשֶׂה גַב לַחֲבֵרוֹ, וּכְלִי חֶרֶס אֵין מִטַּמֵּא מִגַּבּוֹ. אֲבָל כְּלִי עֵץ מִטַּמֵּא מִגַּבּוֹ בְטֻמְאַת שֶׁרֶץ, אֲבָל לֹא בְטֻמְאַת מַשְׁקִין לִהְיוֹת נִטְמָא כֻלּוֹ: <B>חוֹלְקִים אֶת עָבְיוֹ.</B> דֹּפֶן עָב וְרָחָב שֶׁבֵּין שְׁנֵי הָרִבּוּעִים, רָמִינַן פַּלְגָּא לְהַאי גִּיסָא וּפַלְגָּא לְהַאי גִּיסָא בְטֻמְאַת מַשְׁקִים דְּרַבָּנָן, וַחֲצִי עֳבִי הַדֹּפֶן שֶׁלַּצַּד הַטָּהוֹר טָהוֹר. וְאֵין הֲלָכָה כְּרַבִּי יוֹחָנָן בֶּן נוּרִי: 

~ פרק ב - משנה ח
<B>הַלַּפִּיד.</B> כְּעֵין קְעָרָה שֶׁל חֶרֶס מְחֻדֶּדֶת מִלְּמַטָּה וְתוֹחֲבִים חִדּוּדָהּ בְּרֹאשׁ קוּנְדֵּס, וּבְתוֹךְ אוֹתָהּ קְעָרָה נוֹתְנִים חֲתִיכוֹת בֶּגֶד וְשֶׁמֶן וְעִטְרָן, וּמַדְלִיקִין וּמַגְבִּיהִין לְמַעְלָה וְהִיא מְאִירָה לְמֵרָחוֹק. וּמִפְּנֵי שֶׁהִיא מְחֻדֶּדֶת וְאֵינָהּ יְכוֹלָה לַעֲמֹד בִּפְנֵי עַצְמָהּ סָלְקָא דַעְתָּךְ אֲמֵינָא שֶׁלֹּא תִטַּמֵּא, קָא מַשְׁמַע לָן דְּהוֹאִיל וּמְקוֹם מוֹשָׁבָהּ מְתֻקָּן וּמְיֻחָד לְהוֹשִׁיבָהּ בְּרֹאשׁ הַקּוּנְדֵּס הֲרֵי זוֹ מִטַּמְּאָה: <B>וּבֵית שִׁקְעוֹ שֶׁל נֵר.</B> כְּלִי חֶרֶס עָשׂוּי לִהְיוֹת הַנֵּר יוֹשֵׁב וּמְשֻׁקָּע בּוֹ: <B>מִטַּמֵּא בַאֲוִיר.</B> דַּחֲשִׁיב כְּתוֹךְ לִטַּמֵּא בַאֲוִיר, אַף עַל פִּי שֶׁאֵין כָּל הַנֵּר מְשֻׁקָּע בּוֹ כִּי אִם מְעַט מִמֶּנּוּ: <B>הַמַּסְרֵק שֶׁל צַרְצוּר.</B> כְּלִי חֶרֶס שֶׁעוֹשִׂים עַל פִּיו שְׂבָכָה {ל} כְּמִין מִכְבָּר מַעֲשֵׂה רֶשֶׁת וְהַמְעָרֶה מִמֶּנּוּ מֵטִיל הַמַּיִם מִמְּקוֹמוֹת הַרְבֵּה, וְרֹב הַכֵּלִים שֶׁשּׁוֹתִין בָּהֶם מַיִם בְּאֶרֶץ יִשְׁמָעֵאל עֲשׂוּיִים כָּךְ, וּסְבִיב אוֹתָהּ שְׂבָכָה בּוֹלְטִים שִׁנַּיִם כְּשִׁנֵּי הַמַּסְרֵק, שֶׁעוֹשִׂים אוֹתָן לְנוֹי. וְאִם נִתְלָה שֶׁרֶץ בַּאֲוִיר אוֹתָן שִׁנַּיִם {לא}, פְּלִיגֵי בָהּ רַבִּי אֱלִיעֶזֶר וְרַבָּנָן אִי חֲשִׁיב תּוֹךְ כְּלִי חֶרֶס אִי לֹא. וַהֲלָכָה כַּחֲכָמִים דְּחָשְׁבֵי לַהּ תוֹךְ וּמְטַמְּאִין: 

^ פרק ג

~ פרק ג - משנה א
<B>שִׁעוּר כְּלִי חֶרֶס לִטַּהֵר.</B> דְּתוּ לֹא מְקַבֵּל טֻמְאָה, וְאִם הָיָה טָמֵא טָהוֹר כְּאִלּוּ נִשְׁבַּר כֻּלּוֹ, דְּתוּ לֹא חֲזִי לְמִלְּתֵיהּ וְלֹא חֲשׁוּב תּוֹךְ דִּידֵיהּ. אֲפִלּוּ הָיְתָה חָבִית זוֹ מְיֻחֶדֶת לִגְרוֹגָרוֹת וְלֶאֱגוֹזִים, וְנִקְּבָה בְּמוֹצִיא זַיִת, טְהוֹרָה, כָּל זְמַן שֶׁלֹּא חָזַר וְיִחֲדָהּ אַחַר כָּךְ לְקַבֵּל בָּהּ רִמּוֹנִים וְכַיּוֹצֵא בָּהֶן, אֲבָל חָזַר וְיִחֲדָהּ לְקַבֵּל בָּהּ רִמּוֹנִים, טְמֵאָה עַד שֶׁתִּנָּקֵב בְּמוֹצִיא רִמּוֹן, וּמִשֶּׁנִּקְּבָה בְּמוֹצִיא רִמּוֹן שׁוּב אֵינָהּ מְקַבֶּלֶת טֻמְאָה: <B>שִׁעוּרוֹ בְמַשְׁקִין.</B> בְּנֶקֶב שֶׁכְּשֶׁמְּשִׂימִין הַכְּלִי עַל גַּבֵּי מַשְׁקִין נִכְנָסִין הַמַּשְׁקִין דֶּרֶךְ אוֹתוֹ נֶקֶב לְתוֹךְ הַכְּלִי, וְהוּא נֶקֶב גָּדוֹל מִמּוֹצִיא מַשְׁקֶה: <B>לְכָךְ וּלְכָךְ.</B> כְּגוֹן קְדֵרָה שֶׁמְּבַשְּׁלִים בָּהּ בָּשָׂר, אַף עַל פִּי שֶׁאֵין מַנִּיחִין בָּהּ אֹכֶל בְּלֹא מַשְׁקֶה, וּלְמַשְׁקֶה לֹא חַזְיָא שֶׁהֲרֵי נִקְּבָה בְּכוֹנֵס מַשְׁקֶה, אֲפִלּוּ הָכִי אָזְלִינַן בָּהּ לְחֻמְרָא, וְאֵינָהּ טְהוֹרָה עַד שֶׁתִּנָּקֵב בְּמוֹצִיא זֵיתִים: 

~ פרק ג - משנה ב
<B>חָבִית שִׁעוּרָהּ בִּגְרוֹגָרוֹת.</B> רְגִילִים הָיוּ לְהָנִיחַ גְּרוֹגָרוֹת בֶּחָבִית: <B>רַבִּי מֵאִיר אוֹמֵר בְּזֵיתִים.</B> כִּסְתָם מַתְנִיתִין דִּלְעֵיל. וְהָוֵי סְתָם וְאַחַר כָּךְ מַחֲלֹקֶת וְאֵין הֲלָכָה כִּסְתָם. וַהֲלָכָה כְּרַבִּי יְהוּדָה {ב}: <B>הַלְּפָס וְהַקְּדֵרָה שִׁעוּרָן בְּזֵיתִים.</B> לְהַחְמִיר. כִּדְפָרֵישְׁנָא לְעֵיל: <B>הַפַּךְ וְהַטְּפִי.</B> כְּלֵי שֶׁמֶן הֵן. אֶלָּא שֶׁהַטְּפִי פִּיו צַר מְאֹד, לְכָךְ נִקְרָא טְפִי שֶׁאֵין יוֹרֵד מִמֶּנּוּ אֶלָּא טִפִּין טִפִּין. וּטְפִי דִּתְנַן בְּפִרְקִין דִּלְעֵיל שֶׁהוּא טָהוֹר, הַיְנוּ כְּשֶׁהִתְקִינוֹ לְכַסּוֹת בּוֹ סַל שֶׁל עֲנָבִים כִּדְפָרֵישְׁנָא לְעֵיל: <B>בְּשָׁמֶן.</B> הַיְנוּ כּוֹנֵס מַשְׁקֶה שֶׁל שֶׁמֶן. וְאֵין שִׁעוּרוֹ שָׁוֶה לְמַיִם, דְּשֶׁל שֶׁמֶן דַּק, שֶׁהֲרֵי כְלִי שֶׁמַּחֲזִיק מַיִם אוֹ יַיִן אֵינוֹ מַחֲזִיק שֶׁמֶן: <B>הַצַּרְצוּר.</B> כְּלִי עָשׂוּי לִשְׁתּוֹת בּוֹ מַיִם וְעַל פִּיו שְׂבָכָה כְּמַעֲשֵׂה רֶשֶׁת שֶׁלֹּא יִכָּנֵס לְתוֹכוֹ דָבָר רַע וְיִטָּנְפוּ הַמַּשְׁקִין: <B>שְׁלָשְׁתָּן.</B> הַפַּךְ וְהַטְּפִי וְהַצַּרְצוּר, שִׁעוּרָן בְּנֶקֶב מוֹצִיא זֵרְעוֹנִים, כְּגוֹן הָאֲפוּנִים {ד}. דְּסָבַר רַבִּי שִׁמְעוֹן דִּלְזֵרְעוֹנִים נַמִּי עֲבִידֵי, וַהֲווּ כְמוֹ הֶעָשׂוּי לְכָךְ וּלְכָךְ דִּלְעֵיל דִּמְטִילִין אוֹתוֹ לְחֻמְרוֹ. וְאֵין הֲלָכָה כְּרַבִּי שִׁמְעוֹן: <B>נֵר שִׁעוּרוֹ בְשָׁמֶן.</B> בְּכוֹנֵס מַשְׁקֶה שֶׁל שֶׁמֶן. דִּסְתָם נֵר לְשֶׁמֶן עֲבִיד: <B>רַבִּי שִׁמְעוֹן אוֹמֵר בִּפְרוּטָה קְטַנָּה.</B> דְּסָבַר עֲבִיד נַמִּי לְאַנּוֹחֵי בֵיהּ פְּרוּטוֹת, וּמְטִילִין אוֹתוֹ לְחֻמְרוֹ. וְאֵין הֲלָכָה כְּרַבִּי שִׁמְעוֹן: <B>נֵר שֶׁנִּטַּל פִּיו.</B> בָּטַל שֵׁם נֵר מִמֶּנּוּ: <B>וְשֶׁל אֲדָמָה.</B> אֵינוֹ מְקַבֵּל טֻמְאָה כָּל זְמַן שֶׁלֹּא נִצְרַף בְּכִבְשָׁן {ה}. וְאַף עַל פִּי שֶׁהֻסַּק פִּי הַנֵּר בִּפְתִילָה הַדּוֹלֶקֶת, לָא חֲשִׁיב בְּכָךְ כְּאִלּוּ נִצְרַף בְּכִבְשָׁן, וְטָהוֹר: 

~ פרק ג - משנה ג
<B>חָבִית שֶׁנִּקְּבָה.</B> בְּמוֹצִיא זַיִת {ז}, וְטָהֲרָה, כְּשֶׁחָזַר וַעֲשָׂאָהּ בְּזֶפֶת, מְקַבֶּלֶת טֻמְאָה מִכָּאן וּלְהַבָּא: <B>חָזְרָה וְנִשְׁבְּרָה.</B> לִשְׁבָרִים הַרְבֵּה. וְאוֹתוֹ הַשֶּׁבֶר שֶׁיֵּשׁ בּוֹ הַזֶּפֶת מַחֲזִיק רְבִיעִית וְיוֹשֵׁב שֶׁלֹּא מְסֻמָּךְ, טָמֵא. וּבְחָבִית הַמַּחְזֶקֶת מִלֹּג וְעַד סְאָה עָסְקִינַן, כְּדִתְנַן בְּפִרְקִין דִּלְעֵיל מִלֹּג וְעַד סְאָה {ח} בִּרְבִיעִית. וְאַף עַל פִּי שֶׁאֵין סְתִימָה מוֹעֶלֶת לְנֶקֶב הַבָּא לְאַחַר שְׁבִירָה, שָׁאנֵי הָךְ סְתִימָה, שֶׁנַּעֲשֵׂית קֹדֶם שֶׁבָּטַל שֵׁם כְּלִי מִמֶּנָּה. דְּחָבִית שֶׁנִּקְּבָה שֵׁם חָבִית עָלֶיהָ אַף עַל פִּי שֶׁטָּהֲרָה, אֲבָל חֶרֶס הַפּוֹרֵשׁ מִן הֶחָבִית בָּטַל שֵׁם כְּלִי מֵעָלָיו אַף עַל פִּי שֶׁלֹּא נִקַּב, לְפִיכָךְ אֵין מוֹעֶלֶת סְתִימָה בַנֶּקֶב שֶׁלּוֹ: 

~ פרק ג - משנה ד
<B>חָבִית שֶׁנִּתְרוֹעֲעָה.</B> כְּמוֹ כֹתֶל רָעוּעַ. שֶׁלֹּא נָפְלוּ חֲרָסֶיהָ אֲבָל הִיא רְעוּעָה כָל כָּךְ שֶׁאִם יְטַלְטְלוּהָ וַחֲצִי קַב גְּרוֹגָרוֹת בְּתוֹכָהּ תִּשָּׁבֵר לְגַמְרֵי. וּטְהוֹרָה הִיא כִּדְאָמְרִינַן לְקַמָּן בְּאִידָךְ פִּרְקִין [מִשְׁנָה ב]: <B>וּטְפָלָהּ.</B> שֶׁטַּח {י} פָּנֶיהָ: <B>בִּגְלָלִים.</B> כְּדֵי שֶׁלֹּא יִפְּלוּ הַחֲרָסִים: <B>נִשְׁבְּרָה.</B> שֶׁנָּפְלוּ הַחֲרָסִים וְדִבֵּק הַשְּׁבָרִים בְּקוֹלָן שֶׁל סוֹפְרִים, אוֹ שֶׁהֵבִיא חֲרָסִים מִמָּקוֹם אַחֵר וְדִבְּקָן וְאַחַר כָּךְ טְפָלָן בִּגְלָלִים, טְהוֹרָה. וְהוּא הַדִּין טְפָלָן בְּטִיט, כָּל זְמַן שֶׁלֹּא חָזַר וּצְרָפָהּ בַּכִּבְשָׁן {יב}: <B>חֶרֶס מַחֲזִיק רְבִיעִית.</B> וּכְגוֹן שֶׁהַחֶרֶס בָּאָה מֵחָבִית הַמַּחְזֶקֶת מִלֹּג וְעַד סְאָה, דְּשִׁעוּרָהּ בִּרְבִיעִית כִּדְפָרֵישְׁנָא לְעֵיל: <B>כֻּלָּן מִטַּמְּאִין בְּמַגָּע.</B> דְּכֻלָּן נַעֲשִׂים יָד לְאוֹתוֹ חֶרֶס, וּמִטַּמְּאִין מִשּׁוּם יָד. וּכְנֶגְדּוֹ בִּלְבַד מִטַּמֵּא בַּאֲוִיר, דְּאֵין אֲוִיר לְיַד כְּלֵי חֶרֶס: 

~ פרק ג - משנה ה
<B>כְּלִי חֶרֶס הַבָּרִיא.</B> שֶׁאֵינוֹ לֹא רָעוּעַ וְלֹא שָׁבוּר: <B>מְטַמְּאִין.</B> אִם נִטְמָא הַכְּלִי מֵאֲוִירוֹ, טְמֵאִים אֳכָלִים וּמַשְׁקִים שֶׁנָּגְעוּ בַטְּפֵלָה, מִפְּנֵי שֶׁהִיא חֲשׁוּבָה כַכְּלִי עַצְמוֹ: <B>הַטּוֹפֵל אֶת הַבָּרִיא טָהוֹר.</B> דְּדַוְקָא הַכְּלִי רָעוּעַ שֶׁצָּרִיךְ לְאוֹתָהּ טְפֵלָה הוּא דַּחֲשִׁיבָה הַטְּפֵלָה כִכְלִי וְנִטְמְאוּ הָאֳכָלִים הַנּוֹגְעִים בָּהּ כְּשֶׁהַכְּלִי טָמֵא, אֲבָל טְפֵלַת הַבָּרִיא אֵינָהּ חֲשׁוּבָה כַכְּלִי. וַהֲלָכָה כַּחֲכָמִים: <B>וְכֵן בְּחִדּוּק קֵרוּיָה.</B> כְּשֵׁם שֶׁנֶּחְלְקוּ רַבִּי מֵאִיר וְרַבִּי שִׁמְעוֹן עִם חֲכָמִים בִּטְפֵלַת הַבָּרִיא כָּךְ נֶחְלְקוּ בְחִדּוּק קֵרוּיָה, וְהִיא דְּלַעַת יְבֵשָׁה וַחֲלוּלָה שֶׁשּׁוֹאֲבִין בָּהּ מַיִם, וּרְגִילִים לְהַדֵּק סְבִיבוֹתֶיהָ בְּעִגּוּל שֶׁל עֵץ אוֹ שֶׁל בַּרְזֶל כְּדֵי שֶׁלֹּא תִּשָּׁבֵר אִם תִּגֹּף בָּאֶבֶן. דְּרַבִּי מֵאִיר וְרַבִּי שִׁמְעוֹן דִּמְטַמְּאִין בִּטְפֵלַת הַבָּרִיא מְטַמְּאִין אַף בְּזוֹ, וַאֲפִלּוּ הָיְתָה הַקֵּרוּיָה בְרִיאָה. וַחֲכָמִים אוֹמְרִים, אִם הָיְתָה הַקֵּרוּיָה בְרִיאָה וְאֵינָהּ צְרִיכָה לְעֹגֶל זֶה לָא חֲשִׁיב הָעֹגֶל כְּגוּפָהּ שֶׁל קֵרוּיָה, וְאִם נִטְמֵאת הַקֵּרוּיָה לֹא נִטְמָא הָעֹגֶל: 

~ פרק ג - משנה ו
<B>יַבְּלִית.</B> מִין עֵשֶׂב שֶׁשְּׁמוֹ יַבְּלָא. וּרְגִילִין לָטוּחַ בּוֹ הַכַּדּוֹת הַגְּדוֹלוֹת שֶׁלֹּא יִפְלְטוּ הַיַּיִן שֶׁמְּזִיעִין: <B>פִּטָּסִין.</B> כַּדּוֹת גְּדוֹלוֹת. כְּמוֹ הַלָּלוּ בַּעֲלֵי פִטָּסִין דִּבְמַסֶּכֶת בֵּיצָה [דַּף טו:]: 

~ פרק ג - משנה ז
<B>מֵחַם.</B> כְּלִי שֶׁמְּחַמְּמִים בּוֹ הַמַּיִם: <B>בְּחֹמֶר.</B> טִיט עָב: <B>חַרְסִית.</B> דַּק כְּחֶרֶס {טו}. וְיֵשׁ מְפָרְשִׁים, כְּתִישַׁת חֲרָסִים: <B>הַנּוֹגֵעַ בַּחֹמֶר טָמֵא.</B> לְפִי שֶׁהוּא נִדְבָּק וּמִתְחַבֵּר בַּמֵּחַם וַחֲשׁוּב כְּעַצְמוֹ שֶׁל כְּלִי, הִלְכָּךְ אִם נִטְמָא הַמֵּחַם נִטְמָא הַחֹמֶר שֶׁסְּבִיבוֹ כְּמוֹתוֹ, וְהָאֳכָלִים הַנּוֹגְעִים בַּחֹמֶר טְמֵאִים: <B>וּבַחַרְסִית טָהוֹר.</B> דְּחַרְסִית אֵינוֹ נִדְבָּק וּמִפְרִיךְ וְנָפִיל, וְלָא חֲשִׁיב כְּעַצְמוֹ שֶׁל כְּלִי: <B>קוּמְקוּם.</B> יוֹתֵר גָּדוֹל מִמֵּחַם {טז}. וּבְלַעַ"ז קוֹרְאִין לוֹ קומקומ"ו: <B>שֶׁאֵינוֹ יָכוֹל לְקַבֵּל אֶת הַחַמִּין.</B> שֶׁהַזֶּפֶת נִתָּךְ וְנָמֵס בְּמַיִם חַמִּין. וְאַף עַל פִּי שֶׁיָּכוֹל לְקַבֵּל אֶת הַצּוֹנֵן אֵינוֹ חֲשׁוּב כְּלִי וְטָהוֹר: <B>וְכֵן הָיָה אוֹמֵר בִּכְלֵי זֶפֶת.</B> כֵּלִים הָעֲשׂוּיִין מִן הַזֶּפֶת עַצְמוֹ, שֶׁהֵן טְהוֹרִין, הוֹאִיל וְאֵין יְכוֹלִין לְקַבֵּל אֶת הַחַמִּין כַּצּוֹנֵן. וְרַבּוֹתַי פֵּרְשׁוּ בִּכְלֵי זֶפֶת, בְּכֵלִים הַזְּפוּתִים, וּמְפָרֵשׁ וְאָזֵיל כֵּיצַד, כְּלֵי נְחֹשֶׁת שֶׁזְּפָתָן טְהוֹרִים. אִם הָיוּ הַכֵּלִים טְמֵאִים וְנָגַע אָדָם אוֹ אֳכָלִין וּמַשְׁקִין בַּזֶּפֶת, טְהוֹרִים, דְּאֵין הַזֶּפֶת חִבּוּר וְאֵינוֹ נֶחְשָׁב כְּעַצְמוֹ שֶׁל כְּלִי {יז}: <B>וְאִם לְיַיִן.</B> וְאִם זְפָתָן מִתְּחִלָּה לָשׂוּם בְּתוֹכָן יַיִן וְאֵין דַּעְתּוֹ לְהִשְׁתַּמֵּשׁ בָּהֶן בְּחַמִּין כְּלָל {יח}: <B>טְמֵאִין.</B> דְּאָז הָוֵי הַכְּלִי צָרִיךְ לַזֶּפֶת וְהָוֵי זֶפֶת חִבּוּר: 

~ פרק ג - משנה ח
<B>יוֹתֵר מִצָּרְכָּהּ.</B> כְּנֶגֶד הַנֶּקֶב הוּא צָרְכָּהּ, וּמַה שֶּׁהוּא שֶׁלֹּא כְּנֶגֶד הַנֶּקֶב הָוֵי יוֹתֵר מִצָּרְכָּהּ, וְלָא חֲשִׁיב חִבּוּר, כֵּיוָן דְּלֹא צָרִיךְ לֶחָבִית. וְרַמְבַּ"ם פֵּרֵשׁ, יוֹתֵר מִצָּרְכָּהּ כְּגוֹן שֶׁעָשָׂה הַסְּתִימָה עָבָה בְיוֹתֵר עַד שֶׁיּוּכַל לְהִנָּטֵל מִמֶּנָּה וְתִשָּׁאֵר סְתוּמָה, וַאֲפִלּוּ הַכֹּל כְּנֶגֶד הַנֶּקֶב: <B>זֶפֶת שֶׁנָּטְפָה עַל הֶחָבִית.</B> שֶׁאֵינָהּ נְקוּבָה: <B>הַנּוֹגֵעַ בָּהּ.</B> בְּטִפַּת הַזֶּפֶת: <B>טָהוֹר.</B> אַף עַל פִּי שֶׁהֶחָבִית טְמֵאָה. שֶׁאֵין הַזֶּפֶת חִבּוּר לֶחָבִית כֵּיוָן שֶׁאֵין הֶחָבִית צְרִיכָה לָהּ: <B>שֶׁפְּקָקוֹ בְזֶפֶת.</B> שֶׁסָּתַם פִּי הַנֶּקֶב שֶׁל הַמַּשְׁפֵּךְ הֶעָשׂוּי לְהַכְנִיס מִמֶּנּוּ יַיִן לֶחָבִית: <B>רַבִּי אֶלְעָזָר בֶּן עֲזַרְיָה מְטַמֵּא.</B> דַּחֲשִׁיב לֵיהּ סְתִימָה, בֵּין בְּשֶׁל עֵץ בֵּין בְּשֶׁל חֶרֶס {כא}: <B>וְרַבִּי עֲקִיבָא מְטַמֵּא בְשֶׁל עֵץ.</B> מִפְּנֵי שֶׁהַזֶּפֶת הוּא מִינוֹ, שֶׁהַזֶּפֶת יוֹצֵא מִן הָעֵץ: <B>וּמְטַהֵר בְּשֶׁל חָרֶס.</B> שֶׁאֵינוֹ מִינוֹ וְלָא חֲשִׁיב חִבּוּר. וְלֹא דָּמֵי סְתִימַת פִּי הַמַּשְׁפֵּךְ לִסְתִימַת נֶקֶב הֶחָבִית דַּחֲשִׁיב חִבּוּר, לְפִי שֶׁהַנֶּקֶב שֶׁבְּפִי הַמַּשְׁפֵּךְ שֶׁעֲשָׂאוֹ הַיּוֹצֵר מִתְּחִלָּה חָלָק הוּא וְנִקְלָף הַזֶּפֶת מִמֶּנּוּ וְאֵינוֹ מִתְקַיֵּם, אֲבָל חָבִית שֶׁנִּקְּבָה לְאַחַר שֶׁהֻסְּקָה בַכִּבְשָׁן אִי אֶפְשָׁר לַנֶּקֶב לִהְיוֹת חָלָק וְשָׁוֶה וְאֵין הַזֶּפֶת נִקְלָף מִמֶּנּוּ, אִי נַמִּי, נֶקֶב שֶׁבְּפִי הַמַּשְׁפֵּךְ סוֹפוֹ לְהָסִיר סְתִימָתוֹ כְשֶׁיִּרְצֶה לִשְׁפֹּךְ יַיִן בֶּחָבִית, הִלְכָּךְ לָא חֲשִׁיבָא סְתִימָה אֶלָּא בְמַשְׁפֵּךְ שֶׁל עֵץ לְפִי שֶׁהוּא מִינוֹ, אֲבָל חָבִית שֶׁנִּקְּבָהּ אֵין סוֹפוֹ לְהָסִיר הַסְּתִימָה: <B>רַבִּי יוֹסֵי מְטַהֵר בִּשְׁנֵיהֶם.</B> דִּסְתִימַת פִּי הַמַּשְׁפֵּךְ לָא חֲשִׁיבָא סְתִימָה, וַהֲרֵי הוּא כְאִלּוּ לֹא נִסְתַּם וְאֵין לוֹ בֵּית קִבּוּל. וַהֲלָכָה כְּרַבִּי עֲקִיבָא: 

^ פרק ד

~ פרק ד - משנה א
<B>הַחֶרֶס שֶׁאֵינוֹ יָכוֹל לַעֲמֹד.</B> כְּגוֹן חֶרֶס הַפּוֹרֵשׁ מִן הֶחָבִית וּמִן הַקְּדֵרָה בִּמְקוֹם הָאֹזֶן, וְאֵינוֹ יָכוֹל לַעֲמֹד בְּלֹא סְמִיכָה מִפְּנֵי כֹבֶד הָאֹזֶן שֶׁמַּכְבִּיד וּמַכְרִיעוֹ, אוֹ מִפְּנֵי שֶׁהָיָה בּוֹ חִדּוּד שֶׁהוּא חַד בְּתַחְתִּיתוֹ וְאֵינוֹ יָכוֹל לָשֶׁבֶת שֶׁלֹּא מְסֻמָּךְ: <B>נִטְּלָה הָאֹזֶן טָהוֹר.</B> דִּכְלִי חֶרֶס כֵּיוָן שֶׁטָּהַר שָׁעָה אַחַת שׁוּב אֵין לוֹ טֻמְאָה לְעוֹלָם {ב}: <B>וְרַבִּי יְהוּדָה מְטַמֵּא.</B> דְּלֵית לֵיהּ הַךְ סְבָרָא: <B>אוֹ שֶׁנֶּחְלְקָה.</B> לְאָרְכָּהּ כְּמִין שְׁתֵּי עֲרֵבוֹת, וְאֵינָהּ יְכוֹלָה לֵישֵׁב עַל תַּחְתֶּיהָ {ה} אֶלָּא עַל דָּפְנוֹתֶיהָ: <B>רַבִּי יְהוּדָה מְטַהֵר.</B> דְּסָבַר רַבִּי יְהוּדָה דְהָא דִתְנַן הַדַּקִּים שֶׁבִּכְלֵי חֶרֶס יוֹשְׁבִים שֶׁלֹּא מְסֻמָּכִים שֶׁהֵן טְמֵאִים, הַיְנוּ מִן הַשּׁוּלַיִם וְלֹא מִן הַדְּפָנוֹת, שֶׁצָּרִיךְ שֶׁיִּהְיֶה שֶׁבֶר הַכְּלִי יוֹשֵׁב עַל שׁוּלָיו כְּדֶרֶךְ שֶׁיּוֹשֵׁב כְּשֶׁהוּא שָׁלֵם: <B>וַחֲכָמִים מְטַמְּאִין.</B> דְּסָבְרֵי כֵלִים עֲשׂוּיִין לְהוֹשִׁיבָן עַל דָּפְנוֹתֵיהֶן לִפְרָקִים: 

~ פרק ד - משנה ב
<B>וְאֵינָהּ יְכוֹלָה לְהִטַּלְטֵל בַּחֲצִי קַב גְּרוֹגָרוֹת.</B> מִתּוֹךְ שֶׁהִיא רְעוּעָה וְהַגְּרוֹגָרוֹת מַכְבִּידִים נִשְׁבֶּרֶת לְגַמְרֵי בְטִלְטוּלָהּ. וּלְכָךְ שִׁעֲרוּ בַחֲצִי קַב, דְּהוּא שִׁעוּר סְעוּדָה אַחַת. דְּקַב גְּרוֹגָרוֹת הוּא שִׁעוּר שְׁתֵּי סְעוּדוֹת, כִּדְמוּכָח בְּסוֹף מַסֶּכֶת פֵּאָה גַבֵּי אֵין פּוֹחֲתִין לֶעָנִי בַגֹּרֶן מִקַּב גְּרוֹגָרוֹת. וְכָל דְּלֹא חַזְיָא לְטַלְטֵל בָּהּ שִׁעוּר סְעוּדָה אַחַת, כִּשְׁבוּרָה דָּמְיָא: <B>גִּסְטְרָא.</B> כְּלִי חֶרֶס שֶׁנֶּחְלַק לִשְׁנַיִם, וְנַעֲשָׂה גִיסֵי תְּרֵי: <B>שֶׁאֵין שְׁיָרִים לִשְׁיָרִים.</B> כְּלִי שָׁלֵם חָסִים עָלָיו וּמִשּׁוּם סֶדֶק פּוּרְתָּא לֹא שָׁדוּ לֵיהּ, וּמְבִיאִין שְׁיָרִים שֶׁל כְּלִי דְהַיְנוּ שֶׁבֶר כְּלִי וּמְשִׂימִין תַּחְתָּיו, אֲבָל שֶׁבֶר כְּלִי מִכִּי נִסְדַּק בְּמוֹצִיא מַשְׁקֶה מִשְׁדָא שָׁדוּ לֵיהּ, שֶׁאֵין אוֹמְרִים הָבֵא שֶׁבֶר כְּלִי אַחֵר לְהָנִיחַ תַּחַת שֶׁבֶר כְּלִי זֶה: 

~ פרק ד - משנה ג
<B>כֹּל שֶׁנִּטְּלוּ אָזְנֶיהָ.</B> חֲשׁוּבָה גִסְטְרָא, וַאֲפִלּוּ הִיא שְׁלֵמָה, הוֹאִיל וְאֵין לָהּ אָזְנַיִם לְטַלְטְלָהּ מִמָּקוֹם לְמָקוֹם. וְאִם נִתְרוֹעֲעָה, שִׁעוּרָהּ כְּמוֹצִיא מַשְׁקֶה: <B>הָיוּ בָהּ חִדּוּדִים.</B> סְתָם חֶרֶס שֶׁנִּשְׁבָּר יוֹצְאִין מִמֶּנּוּ חִדּוּדִים {ז}. כְּמוֹ [אִיּוֹב מא] חַדּוּדֵי חָרֶס: <B>כֹּל הַמְקַבֵּל עִמָּהּ בְּזֵיתִים.</B> אִם אֵין כַּזַּיִת יוֹצֵא בֵּין חִדּוּד לְחִדּוּד, חֲשׁוּב תּוֹךְ כְּמוֹ הַגִּסְטְרָא עַצְמָהּ וּמִטַּמֵּא אֲפִלּוּ בַאֲוִיר. אֲבָל אִם יוֹצֵא זַיִת מִבֵּינְתַיִם, אֵינוֹ מִטַּמֵּא בַאֲוִיר. אֲבָל מִטַּמֵּא בְמַגָּע מִטַּעַם יָד: <B>הָיְתָה מֻטָּה עַל צִדָּהּ.</B> שֶׁנֶּחְלְקָה לְאָרְכָּהּ כְּמִין עֲרֵבָה וְאֵינָהּ יוֹשֶׁבֶת אֶלָּא עַל דָּפְנוֹתֶיהָ וְיֵשׁ לָהּ חִדּוּדִים: <B>כֹּל הַמְקַבֵּל עִמָּהּ בְּזֵיתִים.</B> כְּדֶרֶךְ שֶׁמִּטַּמְּאָה כְשֶׁיּוֹשֶׁבֶת עַל שׁוּלֶיהָ כָּךְ מִטַּמְּאָה יוֹשֶׁבֶת עַל צִדָּהּ. וּסְתָם מַתְנִיתִין כַּחֲכָמִים דִּלְעֵיל דִּמְטַמְּאִין בֶּחָבִית שֶׁנֶּחְלְקָה כְמִין שְׁנֵי עֲרֵבוֹת: <B>קַתֶּדְרָא.</B> כִּסֵּא שֶׁל נָשִׁים הַהֹלְכוֹת עַל הָעֲגָלָה {ט}: <B>קוֹרְפִיּוֹת.</B> עַל שֵׁם מְקוֹמָן. וְהֵן כֵּלִים חַדִּים שֶׁאֵין יוֹשְׁבִים שֶׁלֹּא מְסֻמָּכִין: <B>וְקוֹסִים.</B> לְשׁוֹן קְשׂוֹת הַנָּסֶךְ [בְּמִדְבָּר ה], וּבְסַנְהֶדְרִין הַגּוֹנֵב אֶת הַקַּסְוָא, וְהוּא שֵׁם לִכְלִי שָׁרֵת. וְקוֹסִין הֵן מִינֵי כֵלִים שֶׁשּׁוּלֵיהֶן חַדִּין וּכְשֶׁמְּבַשְּׁלִים בָּהֶן מַנִּיחִין אוֹתָן עַל כְּלִי בַרְזֶל שֶׁקּוֹרִין טריפיד"י בְּלַעַ"ז, וּכְשֶׁמּוֹרִידִים אוֹתָן סוֹמְכִין אוֹתָן בְּאֵפֶר הַכִּירָה: <B>הַצִּידוֹנִין.</B> שֶׁנַּעֲשִׂים בְּצִידוֹן: 

~ פרק ד - משנה ד
<B>שְׂפָיוֹת.</B> מִלְּשׁוֹן שָׂפָה. שֶׁיֵּשׁ לוֹ שָׁלֹשׁ שְׂפָתוֹת לְפִיו, וַאֲוִיר בֵּינְתַיִם בֵּין שָׂפָה לְשָׂפָה: <B>הַפְּנִימִית עוֹדֶפֶת הַכֹּל טָהוֹר.</B> כָּל מַה שֶּׁהוּא חוּץ מִמֶּנָּה נֶחְשָׁב כְּגַבּוֹ שֶׁל כְּלִי וְאֵין כְּלִי חֶרֶס מִטַּמֵּא מִגַּבּוֹ. אֲבָל מַה שֶּׁבְּתוֹךְ הַפְּנִימִית טָמֵא: <B>הַחִיצוֹנָה עוֹדֶפֶת הַכֹּל טָמֵא.</B> דַּהֲוֵי חוּצָה לָהּ כְּגַבּוֹ שֶׁל כְּלִי וְלִפְנִים מִמֶּנָּה חֲשׁוּב תּוֹךְ. וְכֵן אִם אֶמְצָעִית גְּבוֹהָה, מִמֶּנָּה וְלַחוּץ חֲשׁוּב גַּב וְלִפְנִים חֲשׁוּב תּוֹךְ, שֶׁהַכְּלִי מִתְמַלֵּא עַד הַגְּבוֹהָה: <B>הָיוּ שָׁווֹת.</B> שֶׁאֵין אַחַת מִן הַשְּׂפָתוֹת עוֹדֶפֶת עַל חֲבֶרְתָּהּ: <B>וַחֲכָמִים אוֹמְרִים הַכֹּל טָהוֹר.</B> הַשָּׂפָה שֶׁנָּפְלָה הַטֻּמְאָה בַאֲוִירָהּ בִּלְבַד הִיא טְמֵאָה, וְהַשְּׁאָר הַכֹּל טָהוֹר. וְכֵן הֲלָכָה: <B>מִשֶּׁיִּצְרְפֵם בַּכִּבְשָׁן.</B> וְקֹדֶם צֵרוּף הֵן כְּלֵי אֲדָמָה וְאֵין מִטַּמְּאִין: <B>וְהוּא גְמָר מְלַאכְתָּן.</B> וְאַף עַל גַּב דִּלְאַחַר צֵרוּף הַכִּבְשָׁן צְרִיכִין תִּקּוּן לְמָרְחָן לְהַחְלִיקָן וּלְהַשְׁווֹת שְׂפָתָן, אַף עַל פִּי כֵן מִשֶּׁיְּצָרְפֵם בַּכִּבְשָׁן חֲשִׁיב נִגְמְרָה מְלַאכְתָּן וּמִטַּמְּאִין: 

^ פרק ה

~ פרק ה - משנה א
<B>תַּנּוּר תְּחִלָּתוֹ אַרְבָּעָה.</B> סְתָם תַּנּוּר עָשׂוּי כְּמִין קְדֵרָה גְדוֹלָה שֶׁאֵין לָהּ שׁוּלַיִם, וּמְחַבְּרִים אוֹתוֹ בְטִיט עַל גַּבֵּי קַרְקַע, וְרִצְפַּת הַקַּרְקַע הִיא תַחְתִּיתוֹ שֶׁל תַּנּוּר {א}. וְאַף עַל פִּי שֶׁמֵּעַצְמוֹ אֵין לוֹ בֵית קִבּוּל, אַף עַל פִּי כֵן טָמֵא, דִּבְתוֹכוֹ תָלָה רַחֲמָנָא וַהֲרֵי יֵשׁ לוֹ תוֹךְ: <B>תְּחִלָּתוֹ אַרְבָּעָה.</B> אֵין גָּבְהוֹ שֶׁל תַּנּוּר פָּחוֹת מֵאַרְבָּעָה טְפָחִים: <B>וּשְׁיָרָיו.</B> אִם הָיָה גָדוֹל וְנִטְמָא וְאַחַר כָּךְ נִשְׁבַּר, לֹא טָהֵר עַד שֶׁלֹּא יִהְיֶה בִשְׁבָרָיו אַרְבָּעָה: <B>בַּמֶּה דְבָרִים אֲמוּרִים.</B> דִּתְחִלָּתוֹ וּשְׁיָרָיו אַרְבָּעָה: <B>בְּגָדוֹל.</B> הֶעָשׂוּי לֶאֱפוֹת וְלִצְלוֹת בּוֹ כְדֶרֶךְ הַתַּנּוּרִים: <B>אֲבָל בְּקָטָן.</B> הֶעָשׂוּי לְתִינוֹקוֹת לְצַחֵק בּוֹ: <B>תְּחִלָּתוֹ כָּל שֶׁהוּא.</B> וְלָאו דַּוְקָא כָל שֶׁהוּא, דִּבְצִיר מִטֶּפַח לֹא הָוֵי {ב}: <B>וּשְׁיָרָיו בְּרֻבּוֹ.</B> בַּגְּמָרָא בְּפֶרֶק הָעוֹר וְהָרֹטֶב [חֻלִּין דַּף קכד] מַקְשֶׁה עַל מַתְנִיתִין דְּהָכָא, וּבְצִיר מִטֶּפַח לְמַאי חֲזִי. וּמְשָׁנֵי, הַאי וּשְׁיָרָיו בְּרֻבּוֹ אַגָּדוֹל קָאֵי, וְלֹא אַתַּנּוּר קָטָן. וּמוֹתְבִינַן, בְּגָדוֹל, הָא קָאָמַר וּשְׁיָרָיו אַרְבָּעָה, דְּהָא קָתָנֵי בַּמֶּה דְבָרִים אֲמוּרִים בְּגָדוֹל מַשְׁמַע דְּלֹא פְלִיגֵי חֲכָמִים עַל תַּנָּא קַמָּא בְגָדוֹל כְּלָל. וּמְשָׁנֵי, הָא בְתַנּוּר בַּר שִׁבְעָה הָא בְתַנּוּר בַּר תִּשְׁעָה, כְּלוֹמַר בַּר שִׁבְעָה שְׁיָרָיו בְּרֻבּוֹ, וְאַף עַל פִּי דְלָא הָווּ אַרְבָּעָה וְאֵין תַּנּוּר פָּחוֹת מֵאַרְבָּעָה, הוֹאִיל וּמִתְּחִלָּתוֹ הָיָה כְלִי חָשׁוּב מִשְׁתַּמְּשִׁין בִּשְׁיָרָיו אַף עַל פִּי שֶׁאֵינָן רְאוּיִין כָּל כָּךְ. וּבְתַנּוּר שֶׁל תִּשְׁעָה דְרֻבּוֹ הָוֵי שִׁעוּר גָּדוֹל, מְטַמֵּא בִּשְׁיָרָיו בְּאַרְבָּעָה, כִּתְחִלָּתוֹ: <B>מִשֶּׁתִּגָּמֵר מְלַאכְתּוֹ.</B> אַתְּחִלַּת תַּנּוּר קָאֵי. מֵאֵימָתַי הַתַּנּוּר מִטַּמֵּא, מִשֶּׁתִּגָּמֵר מְלַאכְתּוֹ: <B>מִשֶּׁיַּסִּיקֶנּוּ.</B> אַף עַל גַּב דִּשְׁאָר כְּלֵי חֶרֶס סַגִּי לְהוּ בְצֵרוּף כִּבְשָׁן, תַּנּוּר דְּבָעֵי לְדַבֵּק בּוֹ טִיט לְעַבּוֹתוֹ לְהַחֲזִיק חֻמּוֹ לֹא נִגְמְרָה מְלַאכְתּוֹ עַד שֶׁיַּסִּיקֶנּוּ {ג}. וּמִיהוּ לֹא בָעֵי הֶסֵּק גָּדוֹל כְּדֵי לֶאֱפוֹת בּוֹ פַת, אֶלָּא כְדֵי לֶאֱפוֹת בּוֹ סֻפְגָּנִים, פַּת שֶׁבְּלִילָתָהּ רַכָּה הָעֲשׂוּיָה כִסְפוֹג, דִּבְהֶסֵּק מֻעָט סַגִּי לַהּ: <B>מִשֶּׁיַּסִּיק אֶת הֶחָדָשׁ כְּדֵי לֶאֱפוֹת בַּיָּשָׁן.</B> דְּחָדָשׁ כְּדֵי לֶאֱפוֹת בּוֹ סֻפְגָּנִים בָּעֵי הֶסֵּק מְרֻבֶּה מִן הַיָּשָׁן. וְאִם הֻסַּק הֶחָדָשׁ הֶסֵּק מֻעָט דִּבְהֶסֵּק כָּזֶה הָיָה יָשָׁן רָאוּי לֶאֱפוֹת בּוֹ סֻפְגָּנִים, הַיְנוּ גְמַר מְלַאכְתּוֹ. וְאֵין הֲלָכָה כְּרַבִּי יְהוּדָה: 

~ פרק ה - משנה ב
<B>כִּירָה.</B> מְקוֹם שְׁפִיתַת שְׁתֵּי קְדֵרוֹת. וּפְעָמִים שֶׁנּוֹתְנִים הַקְּדֵרוֹת לְבַשֵּׁל בְּתוֹכָהּ וּפְעָמִים עַל גַּבָּהּ: <B>תְּחִלָּתָהּ שָׁלֹשׁ.</B> גָּבְהָהּ אֵין פָּחוֹת מִשָּׁלֹשׁ אֶצְבָּעוֹת: <B>מִשֶּׁתִּגָּמֵר מְלַאכְתָּהּ.</B> מֵאֵימָתַי מִטַּמְּאָה תְחִלָּתָהּ, מִשֶּׁתִּגָּמֵר מְלַאכְתָּה: <B>בֵּיצָה קַלָּה.</B> בֵּיצַת תַּרְנְגֹלֶת. וְאַמַּאי קָרֵי לַהּ בֵּיצָה קַלָּה, שֶׁהִיא קַלָּה לְבַשֵּׁל יוֹתֵר מִכָּל הַבֵּיצִים: <B>טְרוּפָה.</B> כְּשֶׁהִיא טְרוּפָה וּשְׁבוּרָה בַקְּעָרָה: <B>וּנְתוּנָה בְאִלְפָּס.</B> שֶׁהוּחַם כְּבָר, שֶׁהִיא מְמַהֶרֶת לְהִתְבַּשֵּׁל: <B>הַכֻּפָּח.</B> שִׁעוּר שְׁפִיתַת קְדֵרָה אַחַת. וְחֻמּוֹ רַב מֵחֹם הַכִּירָה. וּפְעָמִים שֶׁאוֹפִין בּוֹ פַת: <B>שִׁעוּרוֹ כַּתַּנּוּר.</B> כְּדֵי לֶאֱפוֹת סֻפְגָּנִים {ד}: <B>שִׁעוּרוֹ כַּכִּירָה.</B> לְבַשֵּׁל בּוֹ בֵיצָה קַלָּה: <B>הָאֶבֶן הַיּוֹצֵא.</B> רְגִילִים לְחַבֵּר אֶבֶן בַּתַּנּוּר שֶׁבּוֹלֶטֶת מִמֶּנּוּ לַחוּץ כְּדֵי שֶׁיִּהְיֶה לוֹ לְבֵית אֲחִיזָה, וּכְתַנּוּר דַּמְיָא. וְאִם נִטְמָא הַתַּנּוּר נִטְמֵאת הָאֶבֶן, וְנִטְמָא הַפַּת שֶׁנָּגַע בָּהּ, מִפְּנֵי שֶׁהוּא יָד לַתַּנּוּר, וּכְתִיב (וַיִּקְרָא יא) תַּנּוּר וְכִירַיִם יֻתָּץ וְגוֹ' טְמֵאִים יִהְיוּ לָכֶם, לְכָל שֶׁבְּצָרְכֵיכֶם, לְרַבּוֹת אֶת הַיָּדוֹת שֶׁהֵן צֹרֶךְ לַכְּלִי: <B>לֹא אָמְרוּ.</B> דְּיוֹתֵר מִטֶּפַח בַּתַּנּוּר וּמִשָּׁלֹשׁ אֶצְבָּעוֹת בַּכִּירָה לֹא הָוֵי חִבּוּר, אֶלָּא כְשֶׁהָאֶבֶן בֵּין הַתַּנּוּר וְלַכֹּתֶל, מִפְּנֵי שֶׁמְּעַכֶּבֶת שֶׁאֵין יְכוֹלִין לְקָרֵב הַתַּנּוּר לַכֹּתֶל וְדוֹחֵק אֶת הַבַּיִת, הִלְכָּךְ יוֹתֵר מִטֶּפַח עוֹמֶדֶת לִנָּטֵל הִיא. אֲבָל לְצַד הַבַּיִת, אֲפִלּוּ גְדוֹלָה הַרְבֵּה, יָד הִיא לַתַּנּוּר. וְאֵין הֲלָכָה כְּרַבִּי יְהוּדָה: <B>וְהַשְּׁאָר טָהוֹר.</B> דְּתַנְיָא בְתוֹרַת כֹּהֲנִים, יָכוֹל שֶׁאֲנִי מְרַבֶּה יוֹתֵר מִכַּשִּׁעוּר, תַּלְמוּד לוֹמַר טְמֵאִים הֵם: 

~ פרק ה - משנה ג
<B>עֲטֶרֶת כִּירָה.</B> בִּנְיָן עָגֹל עָשׂוּי עַל רֹאשׁ הַכִּירָה כְדֵי לִשְׁמֹר חֻמָּהּ: <B>טְהוֹרָה.</B> וְאִם נִטְמֵאת הַכִּירָה לֹא נִטְמֵאת הָעֲטֶרֶת, דְּלָא חֲשִׁיבָא עֲטֶרֶת חִבּוּר לַכִּירָה: <B>טִירַת הַתַּנּוּר.</B> חֲצַר הַתַּנּוּר, לְשׁוֹן בַּחֲצֵרֵיהֶם וּבְטִירוֹתָם. מָקוֹם לִפְנֵי הַתַּנּוּר מֻקָּף מְחִצּוֹת שֶׁנּוֹתְנִים בּוֹ הַלֶּחֶם כְּשֶׁרוֹדִין אוֹתוֹ מִן הַתַּנּוּר: <B>בִּזְמַן שֶׁהִיא גְבוֹהָה אַרְבָּעָה.</B> כְּשִׁעוּר גָּבְהוֹ שֶׁל תַּנּוּר שֶׁתְּחִלָּתוֹ אַרְבָּעָה: <B>אֲפִלּוּ עַל שָׁלֹשׁ אֲבָנִים.</B> שֶׁלֹּא הָיְתָה מְחֻבֶּרֶת חִבּוּר יָפֶה אֶלָּא מֻנַּחַת עַל שָׁלֹשׁ אֲבָנִים בִּלְבַד וּדְבֻקָּה לַתַּנּוּר, חֲשִׁיבָא חִבּוּר: <B>בֵּית הַפַּךְ.</B> מָקוֹם עָשׂוּי בְּצִדֵּי הַכִּירָה שֶׁמַּנִּיחִין בּוֹ פַּךְ שֶׁמֶן לְהַפְשִׁיר: <B>בֵּית הַתְּבָלִין.</B> מָקוֹם שֶׁמַּנִּיחִין בּוֹ אֶת הַתְּבָלִין: <B>בֵּית הַנֵּר.</B> מָקוֹם שֶׁמַּנִּיחִין בּוֹ הַנֵּר: <B>מִטַּמְּאִין בְּמַגָּע.</B> אִם נָגַע שֶׁרֶץ בְּתוֹךְ הַכִּירָה נִטְמְאוּ הַמְּקוֹמוֹת הַלָּלוּ בְטֻמְאַת הַכִּירָה. וְכֵן אִם נִטְמָא אֶחָד מִן הַמְּקוֹמוֹת הַלָּלוּ בְמַגַּע שֶׁרֶץ נִטְמֵאת הַכִּירָה עִמָּהֶם, דַּחֲשִׁיבֵי כְכִירָה וְהֵם דָּבָר אֶחָד לְעִנְיַן טֻמְאַת מַגָּע: <B>וְאֵין מִטַּמְּאִין בַּאֲוִיר.</B> אִם נִתְלָה שֶׁרֶץ בַּאֲוִיר כִּירָה {ו} וְלֹא נָגַע בָּהּ, אַף עַל פִּי שֶׁהִיא טְמֵאָה, דִכְלִי חֶרֶס מִטַּמֵּא בַאֲוִיר, הֵן טְהוֹרִין, שֶׁאֵינָם חִבּוּר לָהּ אֶלָּא לְעִנְיַן מַגָּע. מִשּׁוּם דְּמִן הַתּוֹרָה אֵינָם חִבּוּר לָהּ, וְרַבָּנָן הוּא דְגַזּוּר עֲלַיְהוּ טֻמְאָה, וַעֲבַדוּ רַבָּנָן הֶכֵּרָא דְלָא לִטַּמְּאוּ בַאֲוִיר, כִּי הֵיכִי דְלָא לִשְּׂרְפוּ עֲלַיְהוּ תְרוּמָה וְקָדָשִׁים: <B>וְרַבִּי שִׁמְעוֹן מְטַהֵר.</B> אֲפִלּוּ בְמַגָּע, כָּל מָקוֹם שֶׁלֹּא נָגְעָה בוֹ טֻמְאָה, דְּכָל חַד וְחַד כְּלִי בְאַנְפֵּי נַפְשֵׁיהּ הוּא. וַהֲלָכָה כְּרַבִּי מֵאִיר: 

~ פרק ה - משנה ד
<B>תַּנּוּר שֶׁהֻסַּק מֵאֲחוֹרָיו.</B> שֶׁאֵין הַתַּנּוּר מְקַבֵּל טֻמְאָה עַד שֶׁיַּסִּיקֶנּוּ, וְאִם לֹא הֻסַּק מִבִּפְנִים אֶלָּא מִבַּחוּץ, חֲשִׁיב הֶסֵּק: <B>אוֹ שֶׁהֻסַּק שֶׁלֹּא לְדַעְתּוֹ.</B> [אֲפִלּוּ מִבִּפְנִים]: <B>אוֹ שֶׁהֻסַּק בְּבֵית הָאֻמָּן.</B> קֹדֶם שֶׁנִּגְמַר מְלֶאכֶת עֲשִׂיָּתוֹ: <B>טָמֵא.</B> גָּרְסִינַן. וְיֵשׁ סְפָרִים שֶׁגּוֹרְסִין טָהוֹר, וְשִׁבּוּשׁ הוּא {ז}: 

~ פרק ה - משנה ה
<B>מוּסַף הַתַּנּוּר.</B> תּוֹסַפְתּוֹ שֶׁל תַּנּוּר שֶׁמּוֹסִיפִין בְּגָבְהוֹ כְדֵי לִשְׁמֹר חֻמּוֹ: <B>מִפְּנֵי שֶׁהוּא סוֹמֵךְ עָלָיו אֶת הַשַּׁפּוּד.</B> שֶׁל בָּשָׂר, שֶׁרְגִילִים לִצְלוֹת בּוֹ בָשָׂר, וְהָוֵי דְבַר צֹרֶךְ לַתַּנּוּר. וְרַחֲמָנָא אָמַר וּטְמֵאִים יִהְיוּ לָכֶם, לְכָל שֶׁבְּצָרְכֵיכֶם, כִּדְדָרְשִׁינַן לְעֵיל [בְּמִשְׁנָה ב]: <B>מִפְּנֵי שֶׁהוּא אוֹפֶה בוֹ כְּשֶׁהוּא נִדְחָק.</B> כְּשֶׁיֵּשׁ לוֹ אֻכְלוּסִין מְרֻבִּין וְצָרִיךְ לְפַת מְרֻבָּה. וְרַבִּי יוֹחָנָן לֹא סַגִּי לֵיהּ בְּטַעֲמָא דְתַנָּא קַמָּא מִפְּנֵי שֶׁהוּא סוֹמֵךְ עָלָיו אֶת הַשַּׁפּוּד, דִּסְבִירָא לֵיהּ דְּבָעִינַן שֶׁיְּהֵא תַשְׁמִישׁ הַתּוֹסֶפֶת כְּעֵין תַּשְׁמִישׁ גּוּפוֹ שֶׁל תַּנּוּר: <B>מוּסַף הַיּוֹרָה שֶׁל שׁוֹלְקֵי זֵיתִים.</B> דֶּרֶךְ שׁוֹלְקֵי זֵיתִים וְצַבָּעִים שֶׁיֵּשׁ לָהֶם יוֹרוֹת גְּדוֹלוֹת וְעוֹשִׂים לָהֶם תּוֹסֶפֶת טִיט עַל שְׂפָתָם שֶׁיַּעֲלוּ בָהּ הַמַּיִם בְּעֵת רְתִיחָתָם. וְשֶׁל שׁוֹלְקֵי זֵיתִים טָמֵא, לְפִי שֶׁאוֹתָהּ תּוֹסֶפֶת צְרִיכָה לַכְּלִי וּמִשְׁתַּמְּשִׁים בָּהּ: <B>וְשֶׁל צַבָּעִים טָהוֹר.</B> דְּלֹא מִשְׁתַּמֵּשׁ בֵּיהּ כִּי הֵיכִי דְלָא לִפְסִיד צִבְעֵיהּ. וְאֵין הֲלָכָה כְּרַבִּי יוֹחָנָן הַסַּנְדְּלָר: 

~ פרק ה - משנה ו
<B>מֵעָפָר וּלְמַטָּן מִטַּמֵּא בְמַגָּע.</B> אִם נָגַע שֶׁרֶץ בַּתַּנּוּר מִתּוֹכוֹ לְמַעְלָה מִן הֶעָפָר נִטְמָא מַה שֶּׁלְּמַטָּה מִן הֶעָפָר. אֲבָל אִם נִתְלָה הַשֶּׁרֶץ בָּאֲוִיר וְלֹא נָגַע בְּדָפְנֵי הַתַּנּוּר מִתּוֹכוֹ, לֹא נִטְמָא אֶלָּא מַה שֶּׁלְּמַעְלָה מִן הֶעָפָר: <B>בּוֹר.</B> חֲפִירָה לְמַטָּה בָּאָרֶץ: <B>דּוּת.</B> כְּבוֹר הוּא עָשׂוּי, אֶלָּא שֶׁהוּא בִנְיָן לְמַעְלָה מִן הַקַּרְקַע: <B>וְנָתַן שָׁם אֶבֶן.</B> בֵּין הַבּוֹר וּבֵין דֹּפֶן הַתַּנּוּר, לְהַחֲזִיק הַתַּנּוּר שֶׁלֹּא יִפֹּל לְתוֹךְ הַבּוֹר: <B>אִם מַסִּיק מִלְּמַטָּה.</B> אִם כְּשֶׁמַּסִּיק הָאוּר מִלְּמַטָּה בְּתוֹךְ הַבּוֹר, הַתַּנּוּר נִסֹּק מִתּוֹכוֹ לְמַעְלָה דֶרֶךְ שׁוּלָיו {ח}, טָמֵא. וְאִם לָאו, שֶׁאֵינוֹ נִסֹּק מֵהֶסֵּק הָאוּר שֶׁלְּמַטָּה בְתוֹךְ הַבּוֹר, טָהוֹר. וּפְלֻגְתָּא דְרַבִּי יְהוּדָה וְרַבָּנָן דַּוְקָא בְהֶסֵּק רִאשׁוֹן שֶׁהוּא גְמַר מְלַאכְתּוֹ שֶׁל תַּנּוּר וְעַל יְדֵי אוֹתוֹ הֶסֵּק הוּא מְקַבֵּל טֻמְאָה, רַבִּי יְהוּדָה סָבַר צָרִיךְ שֶׁיְּהֵא הַתַּנּוּר מְחֻבָּר לָאָרֶץ בְּהֶסֵּק רִאשׁוֹן, דִּכְתִיב תַּנּוּר וְכִירַיִם יֻתָּץ, וְאֵין שַׁיָּךְ לְשׁוֹן נְתִיצָה אֶלָּא בִמְחֻבָּר לַקַּרְקַע, דִּבְמִטַּלְטֵל נוֹפֵל לְשׁוֹן שְׁבִירָה לֹא לְשׁוֹן נְתִיצָה, הִלְכָּךְ אִם הַתַּנּוּר נִסֹּק דֶּרֶךְ שׁוּלָיו מֵהֶסֵּק שֶׁבְּתוֹךְ הַבּוֹר, חֲשִׁיב כִּמְחֻבָּר לַבּוֹר וְקָרִינַן בֵּיהּ יֻתָּץ, וְאִם אֵינוֹ נִסֹּק מֵהֶסֵּק הַבּוֹר הֲרֵי הוּא נִתֹּץ וְעוֹמֵד וְאִי אֶפְשָׁר לְקַיֵּם בּוֹ תוּ יֻתָּץ: <B>וַחֲכָמִים אוֹמְרִים הוֹאִיל וְהוּא נִסֹּק מִכָּל מָקוֹם טָמֵא.</B> דְּאָמַר קְרָא וּטְמֵאִים יִהְיוּ לָכֶם, מִכָּל מָקוֹם, וַאֲפִלּוּ אִם מַסִּיקוֹ כְשֶׁהוּא תָלוּי בְצַוַּאר הַגָּמָל הָוֵי הֶסֵּק וְנִגְמְרָה מְלַאכְתּוֹ בְכָךְ. וְהַכֹּל מוֹדִים בְּהֶסֵּק שֵׁנִי {ט} לְאַחַר שֶׁנִּגְמְרָה מְלַאכְתּוֹ שֶׁהוּא מִטַּמֵּא אֲפִלּוּ בְצַוַּאר הַגָּמָל. וַהֲלָכָה כַּחֲכָמִים: 

~ פרק ה - משנה ז
<B>תַּנּוּר שֶׁנִּטְמָא.</B> הַתַּנּוּר עָשׂוּי כִקְדֵרָה גְדוֹלָה שֶׁאֵין לָהּ שׁוּלַיִם וּמִטַּלְטֵל, וּכְשֶׁבָּא לְקָבְעוֹ מְחַבְּרוֹ בָאָרֶץ וּמְדַבֵּק טִיט מִבַּחוּץ וּמְעַבֵּהוּ כְדֵי שֶׁיִּשְׁמֹר חֻמּוֹ, וְקָרֵי לַהּ טְפֵלָה, שֶׁמְּטַפְּלָהּ וּמְחַבְּרָהּ לוֹ: <B>כֵּיצַד מְטַהֲרִים אוֹתוֹ.</B> כַּמָּה תְהֵא שְׁבִירָתוֹ וּתְהֵא מְטַהַרְתּוֹ: <B>חוֹלְקוֹ לִשְׁלֹשָׁה.</B> לַכְּלִי עַצְמוֹ מִבִּפְנִים. דְּאִי לִשְׁנַיִם, הַגָּדוֹל טָמֵא, דְּאִיכָּא רֻבָּא {יא}: <B>וְגוֹרֵר אֶת הַטְּפֵלָה.</B> שֶׁדָּבֵק עָלָיו, שֶׁגַּם הִיא מְחַבַּרְתּוֹ: <B>עַד שֶׁיְּהֵא בָאָרֶץ.</B> כְּלוֹמַר מַפִּילָהּ עַד הַקַּרְקַע. אִי נַמִּי, אַחוֹלְקוֹ קָאֵי, דְּלֹא סַגִּי בַחֲלֻקָּה עַד רֻבּוֹ, אֶלָּא חוֹלֵק עַד שֶׁיַּגִּיעַ לַקַּרְקַע {יג}: <B>וְלֹא עַד שֶׁיְּהֵא בָאָרֶץ.</B> וְלֹא לְחַלְּקוֹ עַד לְמַטָּה סָמוּךְ לָאָרֶץ: <B>אֶלָּא מְמַעֲטוֹ מִבִּפְנִים.</B> עַד שֶׁלֹּא יִשָּׁאֵר אַרְבָּעָה טְפָחִים שֶׁהוּא שִׁעוּר תְּחִלָּתוֹ שֶׁל תַּנּוּר. וְאֵין הֲלָכָה כְּרַבִּי מֵאִיר: <B>צָרִיךְ לְהַסִּיעוֹ.</B> אַף עַל פִּי שֶׁחִלְּקוֹ, לֹא טָהֵר עַד שֶׁיַּפְרִיד הַחֲלָקִים זֶה מִזֶּה. וְאֵין הֲלָכָה כְּרַבִּי שִׁמְעוֹן: <B>הַגָּדוֹל טָמֵא.</B> מִשּׁוּם דְּאִיכָּא רֻבּוֹ שֶׁל תַּנּוּר: 

~ פרק ה - משנה ח
<B>חֲתָכוֹ חֻלְיוֹת לְרָחְבּוֹ.</B> כְּמוֹ שֶׁחוֹתֵךְ שְׁפוֹפֶרֶת שֶׁל קָנֶה: <B>פָּחוֹת מֵאַרְבָּעָה טְפָחִים.</B> אִם יֵשׁ בְּחֻלְיָא פָּחוֹת מֵאַרְבָּעָה טְפָחִים וּבָאָה מִתַּנּוּר גָּדוֹל דְּלֵיכָּא רֻבָּא, טָהוֹר. אֲבָל אִיכָּא אַרְבָּעָה טְפָחִים, טָמֵא, אַף עַל גַּב דַּהֲוֵי מִעוּט: <B>מֵרְחוֹ בְטִיט.</B> בָּעֵי הֶסֵּק כְּתַנּוּר חָדָשׁ: <B>הִרְחִיק מִמֶּנּוּ אֶת הַטְּפֵלָה.</B> טִפּוּל שֶׁל טִיט שֶׁעָשָׂה, לֹא חִבְּרוֹ לַתַּנּוּר אֶלָּא רָחוֹק מִמֶּנּוּ: <B>וְנָתַן חֹל אוֹ צְרוֹר.</B> בֵּין הַטְּפֵלָה לַתַּנּוּר, וְעַל יְדֵי כָּךְ הַתַּנּוּר מְקַיֵּם חֻמּוֹ וְאוֹפִים בּוֹ: <B>הַנִּדָּה וְהַטְּהוֹרָה אוֹפוֹת בּוֹ.</B> דְּלָא חֲשִׁיבָא הַטְּפֵלָה חִבּוּר לַתַּנּוּר, כֵּיוָן שֶׁהִיא מְרֻחֶקֶת מִמֶּנּוּ: <B>וְהוּא טָהוֹר.</B> שֶׁאֵינוֹ מְקַבֵּל טֻמְאָה: 

~ פרק ה - משנה ט
<B>תַּנּוּר שֶׁבָּא מְחֻתָּךְ.</B> שֶׁעֲשָׂאוֹ הָאֻמָּן דַּפִּים דַּפִּים כְּדֵי לְחַבְּרָן יַחַד עַל יְדֵי מִסְגְּרוֹת, הֵן זִירִים שֶׁקּוֹרִין צירקלא"ש, כְּעֵין שֶׁאָנוּ עוֹשִׂים לֶחָבִיּוֹת שֶׁנּוֹתְנִים בָּהֶן יַיִן. וּלְאוֹתָן זִירִים וּמִסְגְּרוֹת קוֹרֵא הַתַּנָּא לִמּוּדִין {יז}: <B>וּנְתָנָן עָלָיו וְהוּא טָהוֹר נִטְמָא.</B> לְאַחַר שֶׁנָּתַן עָלָיו הַלִּמּוּדִים וְהָיָה הַתַּנּוּר טָהוֹר מִתְּחִלָּה לְפִי שֶׁהָיָה דַפִּים דַּפִּים וְלֹא הָיָה מְחֻבָּר, חָזַר לִהְיוֹת מְקַבֵּל טֻמְאָה עַל יְדֵי הַלִּמּוּדִים הַלָּלוּ שֶׁמְּחַבְּרִים אוֹתוֹ: <B>סִלֵּק אֶת לִמּוּדָיו.</B> וְנִתְפָּרְקוּ הַדַּפִּין זֶה מִזֶּה, אֵין לְךָ נְתִיצָה גְדוֹלָה מִזּוֹ, וְנִטְהַר הַתַּנּוּר. וְאַף עַל פִּי שֶׁהֶחֱזִיר הַלִּמּוּדִים פַּעַם שְׁנִיָּה שׁוּב אֵינוֹ מְקַבֵּל טֻמְאָה, שֶׁאֵין הַלִּמּוּדִים מְבִיאִין לוֹ הַטֻּמְאָה אֶלָּא בְּפַעַם רִאשׁוֹנָה בִלְבַד כְּשֶׁבָּא מְחֻתָּךְ מִבֵּית הָאֻמָּן: <B>מֵרְחוֹ בְטִיט.</B> לְתַנּוּר זֶה שֶׁאֵין הַלִּמּוּדִים מְבִיאִין לוֹ הַטֻּמְאָה, טָמֵא עַל יְדֵי מְרִיחַת הַטִּיט. וְאֵין צָרִיךְ לְהַסִּיקוֹ. כִּשְׁאָר כָּל תַּנּוּרִים שֶׁאֵין מְקַבְּלִין טֻמְאָה עַד שֶׁיַּסִּיקֵם, לְפִי שֶׁכְּבָר הֻסַּק בְּפַעַם רִאשׁוֹנָה כְּשֶׁבָּא מְחֻתָּךְ מִבֵּית הָאֻמָּן: 

~ פרק ה - משנה י
<B>חֲתָכוֹ חֻלְיוֹת.</B> שֶׁחֲתָכוֹ לַתַּנּוּר בְּרָחְבּוֹ לְחֻלְיוֹת {יח}, וְהִנִּיחַ חֻלְיָא עַל גַּבֵּי חֻלְיָא: <B>וְנָתַן חֹל בֵּין חֻלְיָא לְחֻלְיָא.</B> וְטָח אוֹתוֹ בְּטִיט וְעָשָׂה לוֹ טְפֵלָה כְדֶרֶךְ שֶׁעוֹשִׂין לְתַנּוּרִים {יט}: <B>רַבִּי אֱלִיעֶזֶר מְטַהֵר.</B> דְּכֵיוָן דְּיֵשׁ חֹל בֵּין הַסְּדָקִים, כְּשָׁבוּר דָּמֵי: <B>וַחֲכָמִים מְטַמְּאִין.</B> שֶׁהַטְּפֵלָה עוֹשָׂה אֶת כֻּלּוֹ אֶחָד וּמְחַבֶּרֶת אֶת הַסְּדָקִים, וְאַף עַל פִּי שֶׁיֵּשׁ חֹל בֵּין חֻלְיָא לְחֻלְיָא: <B>וְזֶהוּ תַנּוּרוֹ שֶׁל עַכְנָאי.</B> לְכָךְ נִקְרָא תַנּוּרוֹ שֶׁל עַכְנַאי, שֶׁהִקִּיפוּהוּ הֲלָכוֹת כְּעַכְנָא זוֹ וְטִמְּאוּהוּ. עַכְנָא, נָחָשׁ שֶׁדַּרְכּוֹ לֵעָשׂוֹת כַּעֲגֻלָּה לְהַכְנִיס זְנָבוֹ לְתוֹךְ פִּיו, כָּךְ הִקִּיפוּ בִתְשׁוּבָה וּרְאָיוֹת רַבִּי אֱלִיעֶזֶר וַחֲכָמִים זֶה אֶת זֶה, עַל תַּנּוּר זֶה. וּלְבַסּוֹף מִפְּנֵי שֶׁהָיָה רַבִּי אֱלִיעֶזֶר יָחִיד כְּנֶגֶד רַבִּים, נִפְסְקָה הַהֲלָכָה כְּרַבִּים דְּלֹא כְרַבִּי אֱלִיעֶזֶר. וְהֵבִיאוּ כָל טָהֳרוֹת שֶׁטִּהֵר רַבִּי אֱלִיעֶזֶר וּשְׂרָפוּם בָּאֵשׁ וְנִמְנוּ וּבֵרְכוּהוּ, מִפְּנֵי שֶׁהָיָה מַחֲזִיק בַּמַּחֲלֹקֶת כְּנֶגֶד רַבִּים: <B>יוֹרוֹת הָעַרְבִיִּין.</B> לֶאֱפוֹת פַּת הֵן עֲשׂוּיִין. כְּדִמְפָרֵשׁ וְאָזֵיל: <B>שֶׁל בֶּן דִּינָאי.</B> רַבּוֹתַי פֵּרְשׁוּ שֵׁם אָדָם שֶׁהָיָה עוֹשֶׂה תַנּוּרִים הַלָּלוּ. וַאֲנִי שָׁמַעְתִּי עַל שֵׁם שֶׁדָּנוּ בוֹ דִינִים הַרְבֵּה {כ}: 

~ פרק ה - משנה יא
<B>שֶׁל אֶבֶן וְשֶׁל מַתֶּכֶת טָהוֹר.</B> שֶׁל אֶבֶן טָהוֹר לְגַמְרֵי. וְשֶׁל מַתֶּכֶת טָהוֹר מִדִּין כְּלֵי חֶרֶס, שֶׁאֵינוֹ מִטַּמֵּא מֵאֲוִירוֹ, וְיֵשׁ לוֹ טָהֳרָה בְמִקְוֶה: <B>וְטָמֵא מִשּׁוּם כְּלֵי מַתָּכוֹת.</B> שֶׁמְּקַבֵּל טֻמְאָה מִגַּבּוֹ וְנַעֲשֶׂה אַב הַטֻּמְאָה {כא}. וְאִם הוּא מְחֻבָּר לַקַּרְקַע אֵינוֹ מִטַּמֵּא, דְּכָל הַמְחֻבָּר לַקַּרְקַע הֲרֵי הוּא כַקַּרְקַע, חוּץ מִתַּנּוּר וְכִירַיִם שֶׁל חֶרֶס דִּכְתִיב בְּהוּ (וַיִּקְרָא יא) תַּנּוּר וְכִירַיִם יֻתָּץ, אֶת שֶׁיֵּשׁ בּוֹ נְתִיצָה: <B>נִקַּב נִפְגַּם נִסְדַּק.</B> וְעָשָׂה טִפּוּל שֶׁל סִיד לִסְתֹּם הַנֶּקֶב וְהַפְּגָם וְהַסֶּדֶק {כב}, אוֹ שֶׁעָשָׂה עַל פִּיו תּוֹסֶפֶת שֶׁל טִיט, טָמֵא, כְּדִין תַּנּוּר שֶׁל חֶרֶס: <B>וְכֵן בְּכִירָה.</B> וְכֵן שִׁעוּר נֶקֶב שֶׁל כִּירָה, כְּדֵי שֶׁיֵּצֵא מִמֶּנּוּ הָאוּר, כְּשִׁעוּר נֶקֶב שֶׁל תַּנּוּר: <B>וְעָשָׂה לָהּ פִּטְפּוּטִין.</B> הָכָא לֹא תָנֵי וְעָשָׂה לָהּ טְפֵלָה, [לְפִי] שֶׁאֵין עוֹשִׂין טְפֵלָה לְכִירָה שֶׁנִּקְּבָה אוֹ נִפְגְּמָה כְּמוֹ שֶׁעוֹשִׂין לְתַנּוּר, אֶלָּא כְשֶׁנִּקְּבָה אוֹ נִפְגְּמָה הַכִּירָה בִּמְקוֹם מוֹשָׁבָהּ רְגִילִין בִּמְקוֹם הַנֶּקֶב לַעֲשׂוֹת פִּטְפּוּטִין, הֵן רַגְלֵי הַכִּירָה, כְּמוֹ טריפי"ד בְּלַעַ"ז, שֶׁהַכִּירָה יוֹשֶׁבֶת עַל אוֹתָן פִּטְפּוּטִין {כג}: <B>מֵרְחָהּ בְּטִיט.</B> טְהוֹרָה. שֶׁאֵין מֵרוּחַ שֶׁל טִיט מוֹעִיל אֶלָּא בְתַנּוּר שֶׁאוֹפִין הַלֶּחֶם בְּתוֹכוֹ, אֲבָל לֹא בְכִירָה, לְפִי שֶׁאֵין אוֹפִין וּמְבַשְּׁלִין בְּתוֹךְ הַכִּירָה עַצְמָהּ אֶלָּא מַנִּיחִין בְּתוֹכָהּ אוֹ עַל גַּבָּהּ הַקְּדֵרָה {כד}. וְאֵין הֲלָכָה כְּרַבִּי יְהוּדָה: 

^ פרק ו

~ פרק ו - משנה א
<B>הָעוֹשֶׂה שְׁלֹשָׁה פִטְפּוּטִים.</B> שְׁלֹשָׁה רַגְלַיִם יוֹשְׁבִים בָּאָרֶץ {א}: <B>וְחִבְּרָם בְּטִיט.</B> לְמַעְלָה בְרֹאשָׁם, כְּעֵין כְּלִי בַרְזֶל שֶׁקּוֹרִין טריפי"ד: <B>קָבַע שְׁלֹשָׁה מַסְמְרִים.</B> שֶׁנָּעַץ אוֹתָם בַּקַּרְקַע: <B>טְהוֹרָה.</B> דִּכְלֵי מַתָּכוֹת הַמְחֻבָּרִים לַקַּרְקַע כְּקַרְקַע דָּמוּ וְאֵין מְקַבְּלִים טֻמְאָה: <B>וְחִבְּרָם בְּטִיט טְמֵאָה.</B> כְּכִירָה שֶׁל חֶרֶס, שֶׁהַטִּיט שֶׁבְּרֹאשָׁן נוֹתֵן לָהֶן תּוֹרַת חֶרֶס {ז}: <B>עַד שֶׁיַּעֲשֶׂה שְׁלִישִׁית.</B> כְּעֵין שְׁלֹשָׁה פִטְפּוּטִין: <B>אוֹ עַד שֶׁיִּסְמֹךְ לַכֹּתֶל.</B> שֶׁהַכֹּתֶל יִסְמֹךְ אֶת הַקְּדֵרָה מִצַּד אֶחָד: <B>אַחַת בְּטִיט.</B> אַחַת חִבֵּר לַחֲבֶרְתָּהּ בְּטִיט בְּרֹאשָׁהּ: <B>וְאַחַת שֶׁלֹּא בְטִיט.</B> שֶׁהַשְּׁלִישִׁית לֹא חִבֵּר. וְרַבִּי יְהוּדָה הִיא {ח}, וְאֵין הֲלָכָה כְּרַבִּי יְהוּדָה: 

~ פרק ו - משנה ב
<B>הָאֶבֶן שֶׁהָיָה שׁוֹפֵת עָלֶיהָ וְעַל הַתַּנּוּר.</B> וְהָאֶבֶן מְחֻבֶּרֶת בְּטִיט: <B>עָלֶיהָ וְעַל הָאֶבֶן.</B> הַיְנוּ אַחַת בְּטִיט וְאַחַת שֶׁלֹּא בְטִיט {ט}: <B>וְעַל הַסֶּלַע.</B> הַמְחֻבָּר מִשֵּׁשֶׁת יְמֵי בְרֵאשִׁית: <B>טְהוֹרָה.</B> דִּכְתִיב יֻתָּץ טְמֵאִים הֵם, אֶת שֶׁיֵּשׁ לוֹ נְתִיצָה יֵשׁ לוֹ טֻמְאָה, אֶת שֶׁאֵין לוֹ נְתִיצָה אֵין לוֹ טֻמְאָה. מִכָּאן אָמְרוּ, אֶבֶן שֶׁהָיָה שׁוֹפֵת עָלֶיהָ וְעַל הַתַּנּוּר, עָלֶיהָ וְעַל הַכִּירָה, עָלֶיהָ וְעַל הַכֻּפָּח, טְמֵאָה, מִפְּנֵי שֶׁיֵּשׁ לָהֶן נְתִיצָה. עָלֶיהָ וְעַל הָאֶבֶן, עָלֶיהָ וְעַל הַסֶּלַע, עָלֶיהָ וְעַל הַכֹּתֶל, טְהוֹרָה, מִפְּנֵי שֶׁאֵין לָהֶן נְתִיצָה: <B>כִּירַת הַנְּזִירִים.</B> לְבַשֵּׁל שַׁלְמֵי נָזִיר שֶׁלּוֹקֵחַ מֵהֶן הַכֹּהֵן הַזְּרוֹעַ בְּשֵׁלָה: <B>כִּירַת הַטַּבָּחִים.</B> שֶׁמּוֹכְרִים לָרַבִּים, וּמְסַדְּרִים הַרְבֵּה אֲבָנִים זוֹ אַחַר זוֹ וְשׁוֹפְתִין עֲלֵיהֶן קְדֵרוֹת הַרְבֵּה, שֶׁנִּמְצֵאת אֶבֶן אַחַת לִשְׁתֵּי קְדֵרוֹת {יא}, וּכְשֶׁנִּטְמֵאת הָאַחַת הָאֲחֵרוֹת טְהוֹרוֹת, מִידִי דַּהֲוָה אַקַּלְמָרִין הַמְתֹאָמוֹת דִּתְנַן לְעֵיל בְּפֶרֶק ב' [מִשְׁנָה ז] שֶׁאִם נִטְמְאָה אַחַת מֵהֶן לֹא נִטְמְאוּ כֻלָּן: 

~ פרק ו - משנה ג
<B>שָׁלֹשׁ אֲבָנִים שֶׁעֲשָׂאָן שְׁתֵּי כִירַיִם.</B> שֶׁהָאֶבֶן הָאֶמְצָעִית מְשַׁמֶּשֶׁת לְזוֹ וּלְזוֹ: <B>הָאֶמְצָעִית הַמְשַׁמֶּשֶׁת לַטְּמֵאָה.</B> חֶצְיָהּ שֶׁל הָאֶמְצָעִית {יד} הַמְשַׁמֶּשֶׁת לַחִיצוֹנָה שֶׁהִיא טְמֵאָה, טְמֵאָה. וְחֶצְיָהּ הַמְשַׁמֶּשֶׁת לַחִיצוֹנָה שֶׁהִיא טְהוֹרָה, טְהוֹרָה: <B>נֶחְלְטָה הָאֶמְצָעִית לְטֻמְאָה.</B> וְכֻלָּהּ טְמֵאָה: <B>לִשְׁפֹּת עֲלֵיהֶן.</B> עַל שְׁתֵּי הַחִיצוֹנוֹת: <B>הֶחֱזִירָהּ.</B> לָאֶמְצָעִית: <B>טְהוֹרָה.</B> שֶׁבָּטְלָה כִירָה רִאשׁוֹנָה וּכְאִלּוּ נִתַּץ כִּירַת הַיּוֹרָה הַגְּדוֹלָה: <B>מְקַבֶּלֶת טֻמְאָה מִשֶּׁיַּסִּיקֶנָּה.</B> דְּבָעֵי הֶסֵּק כְּכִירָה חֲדָשָׁה: 

~ פרק ו - משנה ד
<B>סָמַךְ לָזוֹ אֶבֶן אַחַת מִכָּאן וְלָזוֹ אֶבֶן אַחַת מִכָּאן.</B> וְנִמְצְאוּ עַכְשָׁיו שָׁלֹשׁ כִּירוֹת, הָאֶמְצָעִית טְמֵאָה וְהַחִיצוֹנוֹת טְהוֹרוֹת. הִלְכָּךְ שְׁתֵּי אֲבָנִים אֶמְצָעִיּוֹת חֶצְיָהּ שֶׁל זוֹ וְחֶצְיָהּ שֶׁל זוֹ [שֶׁל צַד הַטָּהוֹר] טָהוֹר, שֶׁמְּשַׁמֵּשׁ לַטָּהוֹר: <B>נִטְּלוּ הַחִיצוֹנוֹת הַטְּהוֹרוֹת.</B> חָזְרוּ אֶמְצָעִיּוֹת לְטֻמְאָתָן כְּבַתְּחִלָּה וְכֻלָּן טְמֵאוֹת, שֶׁהֲרֵי אֵין כָּאן מְשַׁמֵּשׁ לַטָּהוֹר: 

^ פרק ז

~ פרק ז - משנה א
<B>הַקַּלָתוּת שֶׁל בַּעֲלֵי בָתִּים.</B> בָּסִיס הֶעָשׂוּי לְכִירָה, וּמְקוֹם מוֹשָׁבָהּ נִקְרָא קֶלֶת {א}: <B>שֶׁנִּפְחֲתָה.</B> קַרְקָעִיתָהּ. וְהָיָה עֹמֶק הַפְּחָת פָּחוֹת מִשְּׁלֹשָׁה טְפָחִים, הֲרֵי הַכִּירָה מְקַבֶּלֶת טֻמְאָה, שֶׁאִם יַסִּיק בַּפְּחָת מִלְּמַטָּה תִּתְבַּשֵּׁל הַקְּדֵרָה שֶׁבַּכִּירָה מִלְּמַעְלָה: <B>יָתֵר מִכָּאן.</B> אִם הָיָה הַפְּחָת עֲמֻקָּה יוֹתֵר מִשְּׁלֹשָׁה טְפָחִים {ב}: <B>טְהוֹרָה.</B> שֶׁהֲרֵי הָאֵשׁ רְחוֹקָה מִן הַקְּדֵרָה שֶׁבַּכִּירָה וְאֵינָהּ מִתְבַּשֶּׁלֶת: <B>נָתַן אֶבֶן אוֹ צְרוֹר.</B> עַל מְקוֹם הַפְּחָת כְּדֵי שֶׁלֹּא יִהְיֶה עֹמֶק הַפְּחָת שְׁלֹשָׁה טְפָחִים, טְהוֹרָה, לְפִי שֶׁאֵינָהּ חֲשׁוּבָה מִקַּרְקָעִית הַכִּירָה: <B>מֵרְחָהּ.</B> לְאֶבֶן זוֹ בְּטִיט: <B>מְקַבֶּלֶת טֻמְאָה.</B> הַכִּירָה, מִכָּאן וּלְהַבָּא. שֶׁאֶבֶן זוֹ מִקַּרְקָעִית הַכִּירָה הִיא נֶחְשֶׁבֶת, וַהֲרֵי אֵין עֹמֶק הַפְּחָת שְׁלֹשָׁה טְפָחִים: <B>וְזוֹ הִיא תְשׁוּבַת רַבִּי יְהוּדָה.</B> כְּשֶׁנֶּחְלְקוּ רַבִּי יְהוּדָה וַחֲכָמִים לְעֵיל בְּפֶרֶק תַּנּוּר תְּחִלָּתוֹ אַרְבָּעָה: <B>בְּתַנּוּר שֶׁנְּתָנוֹ עַל פִּי הַבּוֹר אוֹ עַל פִּי הַדּוּת.</B> מִכָּאן הֵבִיא רַבִּי יְהוּדָה רְאָיָה לִדְבָרָיו, דְּכִי הֵיכִי דְבָעִינַן הָכָא שֶׁיְּהֵא מַסִּיק מִלְּמַטָּה וּקְדֵרָה בְּשֵׁלָה מִלְּמַעְלָה, הָכִי נַמִּי בָעִינַן הָתָם: 

~ פרק ז - משנה ב
<B>דָּכוֹן.</B> לְשׁוֹן מָקוֹם. כְּמוֹ דוּךְ פְּלַן {ד} [בְּרָכוֹת יח:]. וְהוּא מָקוֹם בּוֹלֵט מִן הַכִּירָה שֶׁכְּשֶׁמּוֹצִיאִין הַקְּדֵרָה מִן הַכִּירָה מוֹשִׁיבִין אוֹתָהּ עַל אוֹתָהּ הַבְּלִיטָה, וּפְעָמִים יֵשׁ לוֹ בֵית קִבּוּל שְׁתֵּי קְדֵרוֹת אוֹ שָׁלֹשׁ {ה}: <B>טָהוֹר מִשּׁוּם כִּירָה.</B> דְּאִם נִטְמֵאת הַכִּירָה לֹא נִטְמָא הוּא. אִי נַמִּי, אֵינוֹ מִטַּמֵּא בִמְחֻבָּר כַּכִּירָה {ו}: <B>הַצְּדָדִים שֶׁלּוֹ.</B> כְּתָלָיו שֶׁל דָּכוֹן שֶׁאֵינָן מִן הַכִּירָה: <B>הָרַחַב שֶׁלּוֹ.</B> הוּא כֹתֶל הַכִּירָה עַצְמָהּ לְצַד בֵּית קִבּוּלוֹ שֶׁל דָּכוֹן. וּלְפִי שֶׁהַדָּכוֹן מַרְחִיב וְהוֹלֵךְ לְצַד הַכִּירָה קָרֵי לַהּ רַחַב: <B>רַבִּי מֵאִיר מְטַהֵר.</B> דְּלָא חֲשִׁיב כַּכִּירָה: <B>וְרַבִּי יְהוּדָה מְטַמֵּא.</B> דַּחֲשִׁיב כַּכִּירָה. וַהֲלָכָה כְּרַבִּי יְהוּדָה: <B>וְכֵן הַכּוֹפֶה אֶת הַסַּל.</B> וּבָנָה עַל גַּבָּיו כִּירָה, וּבוֹלֵט חוּץ לַכִּירָה. וְהַסַּל הוּא מִטַּמֵּא מִשּׁוּם כְּלִי עֵץ, וּכְשֶׁבָּנָה עָלָיו כִּירָה וְרֹחַב הַסַּל בּוֹלֵט חוּץ לְדָפְנֵי הַכִּירָה וְשׁוֹפְתִים קְדֵרוֹת עַל אוֹתָהּ הַבְּלִיטָה, דִּינוֹ כְדָכוֹן: 

~ פרק ז - משנה ג
<B>כִּירָה שֶׁנֶּחְלְקָה לְאָרְכָּהּ טְהוֹרָה.</B> כִּירָה מְקוֹם שְׁפִיתַת שְׁתֵּי קְדֵרוֹת. וּכְשֶׁנֶּחְלְקָה לְאָרְכָּהּ בָּטְלוּ שְׁתֵּי שְׁפִיתוֹת, וְאִם נֶחְלְקָה לְרָחְבָּהּ, שְׁתֵּי שְׁפִיתוֹת קַיָּמוֹת זוֹ לְבַדָּהּ וְזוֹ לְבַדָּהּ {ז}: <B>כֻּפָּח.</B> מְקוֹם שְׁפִיתַת קְדֵרָה אַחַת. וּבֵין שֶׁנִּסְדַּק לְאָרְכּוֹ בֵּין שֶׁנִּסְדַּק לְרָחְבּוֹ בָּטַל מְקוֹם הַשְּׁפִיתָה: <B>חֲצַר הַכִּירָה.</B> כְּעֵין מַחֲבַת גְּדוֹלָה שֶׁל חֶרֶס וְהַכִּירָה יוֹשֶׁבֶת בָּאֶמְצַע מְחֻבֶּרֶת לֶחָצֵר {ח}: <B>שָׁלֹשׁ אֶצְבָּעוֹת.</B> שֶׁכָּתְלֵי הֶחָצֵר גְּבוֹהִים שָׁלֹשׁ אֶצְבָּעוֹת. כְּשֵׁם שֶׁשִּׁעוּר כִּירָה תְחִלָּתָהּ שָׁלֹשׁ, כְּדִתְנַן לְעֵיל בְּפֶרֶק הַתַּנּוּר, כָּךְ שִׁעוּר חֲצַר הַכִּירָה גָבְהוֹ אֵין פָּחוּת מִשָּׁלֹשׁ, וּפָחוּת מִשָּׁלֹשׁ אֵין אֲוִיר שֶׁלָּהּ חָשׁוּב. וּמִיהוּ מִטַּמְּאָה בְמַגָּע מִדְּרַבָּנָן {ט}. אִי נַמִּי, מִשּׁוּם דַּהֲוֵי כְּמוֹ יָד לַכִּירָה {י}, וְיָד יֵשׁ לוֹ מַגָּע וְאֵין לוֹ אֲוִיר: <B>כֵּיצַד מְשַׁעֲרִין אוֹתָהּ.</B> מִשּׁוּם דְּכִירָה גְבוֹהָה מֵחָצֵר הַרְבֵּה וּצְרִיכִים אָנוּ לְשַׁעֵר מַה נֶחְשָׁב אֲוִיר הֶחָצֵר: <B>נוֹתֵן אֶת הַשַּׁפּוּד.</B> רֹאשׁוֹ אֶחָד עַל כֹּתֶל הֶחָצֵר הַנָּמוּךְ וְרֹאשׁוֹ אַחֵר עַל כֹּתֶל הַכִּירָה הַגָּבֹהַּ, וְכָל שֶׁלְּמַטָּה מִן הַשַּׁפּוּד אִם נִתְלָה שָׁם שֶׁרֶץ אַף עַל פִּי שֶׁהוּא לְמַעְלָה מִכָּתְלֵי הֶחָצֵר כְּאִלּוּ נִתְלָה לְמַטָּה, דְּכָל זֶה נֶחְשָׁב אֲוִיר הֶחָצֵר: <B>לֹא נִטְמֵאת הַכִּירָה.</B> דְּחָצֵר טְפֵלָה לַכִּירָה, וְאֵין כִּירָה טְפֵלָה לֶחָצֵר. וְאֵין הֲלָכָה כְּרַבִּי אֱלִיעֶזֶר בֶּן יַעֲקֹב: 

~ פרק ז - משנה ד
<B>הָיְתָה מֻפְרֶשֶׁת.</B> שֶׁלֹּא בָּנָה הָאֻמָּן מִתְּחִלָּה הֶחָצֵר וְהַכִּירָה מְחֻבָּרִים יַחַד, אֶלָּא זוֹ לְעַצְמָהּ וְזוֹ לְעַצְמָהּ: <B>חֲלָקָה.</B> בְּלֹא בֵית קִבּוּל כְּלָל. וְזוֹ וְאֵין צָרִיךְ לוֹמַר זוֹ קָתָנֵי {טו}: <B>פִּטְפּוּטֵי כִירָה.</B> רַגְלֵי הַכִּירָה {יז}, שֶׁהֵם שְׁלֹשָׁה רַגְלַיִם וְהֵם גְּבוֹהִים שָׁלֹשׁ אֶצְבָּעוֹת, נֶחְשָׁבִים כְּכִירָה וּמִטַּמְּאִים בְּמַגָּע וּבַאֲוִיר כַּכִּירָה עַצְמָהּ, וְכָל שֶׁכֵּן אִם הֵן פְּחוּתִים מִשָּׁלֹשׁ אֶצְבָּעוֹת שֶׁהֵם נִדּוֹנִים כְּכִירָה: <B>וַאֲפִלּוּ הֵן אַרְבָּעָה.</B> רַגְלַיִם, נִדּוֹנִים כְּכִירָה: 

~ פרק ז - משנה ה
<B>נִטַּל אַחַד מֵהֶן.</B> הָיוּ שְׁלֹשָׁה וְנִטַּל אֶחָד מֵהֶן, אַכַּתִּי חֲזוּ קְצָת לִהְיוֹת שׁוֹפֵת עֲלֵיהֶם אֶת הַקְּדֵרָה וַחֲשִׁיב כְּנָתוּץ וְלֹא כְּנָתוּץ, הִלְכָּךְ מִטַּמְּאִים בְּמַגָּע וְאֵין מִטַּמְּאִין בַּאֲוִיר: <B>וְרַבִּי שִׁמְעוֹן מְטַהֵר.</B> שֶׁהָיָה רַבִּי שִׁמְעוֹן אוֹמֵר כָּל פִּטְפּוּטֵי כִירָה שֶׁאֵין מִטַּמְּאִין בַּאֲוִיר אֵין מִטַּמְּאִין בְּמַגָּע. וְאֵין הֲלָכָה כְּרַבִּי שִׁמְעוֹן: <B>עָשָׂה שְׁנַיִם.</B> עָשָׂה הָאֻמָּן מִתְּחִלָּתָהּ הַכִּירָה בִשְׁנֵי פִטְפּוּטִין: <B>מִטַּמְּאִים בְּמַגָּע וּבַאֲוִיר.</B> דַּהֲווּ לְהוּ כִשְׁתֵּי אֲבָנִים שֶׁעֲשָׂאָן כִּירָה, דִּתְנַן לְעֵיל שֶׁהִיא טְמֵאָה: <B>הָיוּ גְבוֹהִים.</B> הַפִּטְפּוּטִים: <B>וְרַבִּי שִׁמְעוֹן מְטַהֵר.</B> אוֹתוֹ הָעוֹדֵף עַל שָׁלֹשׁ אֶצְבָּעוֹת וּלְמַעְלָה, בֵּין בְּמַגָּע בֵּין בַּאֲוִיר. דְּכָל פִּטְפּוּט לְמַעְלָה מִשָּׁלֹשׁ אֶצְבָּעוֹת לָא חֲשִׁיב כְּכִירָה {יח}: <B>הָיוּ מְשׁוּכִים מִן הַשָּׂפָה.</B> כְּמִין בְּלִיטוֹת עֲשׂוּיִין בְּגוּף הַכִּירָה, וּמֵאוֹתָן בְּלִיטוֹת נִמְשָׁכִין הַפִּטְפּוּטִין {יט} שֶׁהֵן רַגְלֵי הַכִּירָה, וְהַשְׁתָּא נִמְצָאִים הַפִּטְפּוּטִים חוּץ מִן הַשָּׂפָה, וּמַה שֶּׁיֵּשׁ מֵהֶן בְּתוֹךְ שָׁלֹשׁ לַשָּׂפָה נֶחְשָׁב כַּכִּירָה עַצְמָהּ וּמִטַּמֵּא בְּמַגָּע וּבַאֲוִיר, וּבְמַה שֶּׁיֵּשׁ מֵהֶן מִחוּץ לְשָׁלֹשׁ, בְּהָא פְלִיגֵי רַבִּי מֵאִיר וְרַבִּי שִׁמְעוֹן. וּבְכֻלְּהוּ הֲלָכָה כְּרַבִּי מֵאִיר: 

~ פרק ז - משנה ו
<B>כֵּיצַד מְשַׁעֲרִין אוֹתָן.</B> לְפִי שֶׁהַפִּטְפּוּטִים רְחוֹקִים זֶה מִזֶּה, וּכְשֶׁנִּמְצָא שֶׁרֶץ בֵּינֵיהֶם אֵין אָנוּ יְכוֹלִים לָדַעַת אִם הוּא בְתוֹךְ שָׁלֹשׁ לַשָּׂפָה וְטָמֵא, אוֹ חוּץ לְשָׁלֹשׁ וְטָהוֹר, לְרַבִּי מֵאִיר בַּאֲוִיר וּלְרַבִּי שִׁמְעוֹן בֵּין בְּמַגָּע בֵּין בַּאֲוִיר, הִלְכָּךְ מוֹדֵד לְפִטְפּוּט זֶה שָׁלֹשׁ אֶצְבָּעוֹת מִן הַשָּׂפָה וְכֵן לַשֵּׁנִי, וְנוֹתֵן הָאַמָּה שֶׁמְּסַרְגְּלִים בָּהּ אֶת הַסְּפָרִים בֵּינְתַיִם מִזֶּה לָזֶה, וְהִיא נִקְרֵאת כַּנָּה, וּמְסַרְגֵּל, וּמִן הַסַּרְגֵּל וְלִפְנִים טָמֵא, דְּהַיְנוּ נַמִּי מְקוֹם הַכַּנָּה, וּמִן הַסַּרְגֵּל וְלַחוּץ טָהוֹר: 

^ פרק ח

~ פרק ח - משנה א
<B>הַתַּנּוּר שֶׁחֲצָצוֹ.</B> שֶׁעָשָׂה מְחִצָּה בְּאֶמְצָעִיתוֹ וְחִלְּקוֹ עַד לְמַעְלָה מִפִּיו: <B>הַכֹּל טָמֵא.</B> אֲפִלּוּ אֳכָלִים שֶׁבָּעֵבֶר הַשֵּׁנִי שֶׁל מְחִצָּה: <B>כַּוֶּרֶת פְּחוּתָה וּפְקוּקָה בְקַשׁ.</B> לְהָכִי נָקַט פְּחוּתָה, דְּלָאו כְּלִי הִיא, דְּאִי הֲוָה שְׁלֵמָה הָיְתָה מַצֶּלֶת עַל אֳכָלִים שֶׁבְּתוֹכָהּ, דַּאֲפִלּוּ כְלִי שֶׁטֶף מַצִּיל {א}, אֲבָל הַשְׁתָּא דְלָאו כְּלִי הִיא הַוְיָא כִמְחִצָּה בְעָלְמָא. וּפְקוּקָה בְקַשׁ לִרְבוּתָא נְקָטָהּ, דְּאַף עַל גַּב דִּפְחִיתָתָהּ פְּקוּקָה בְקַשׁ לֹא הַוְיָא כְלִי וְאֵין מַצֶּלֶת עַל אֳכָלִים שֶׁבְּתוֹכָהּ: <B>וּמְשֻׁלְשֶׁלֶת.</B> תְּלוּיָה: <B>אִם הִצִּילָה בְמֵת הֶחָמוּר.</B> דְּכַוֶּרֶת פְּחוּתָה וּפְקוּקָה בְקַשׁ חוֹצֶצֶת בִּפְנֵי הַטֻּמְאָה בְאֹהֶל הַמֵּת, וְאַף עַל פִּי שֶׁטֻּמְאָתוֹ חֲמוּרָה לְטַמֵּא אָדָם וְכֵלִים טֻמְאַת שִׁבְעָה: <B>לֹא תַצִּיל בִּכְלִי חֶרֶס הַקַּל.</B> שֶׁאֵינוֹ מְטַמֵּא אֶלָּא אֳכָלִים וּמַשְׁקִים: <B>שֶׁכֵּן חוֹלְקִים אֹהָלִים.</B> שֶׁדֶּרֶךְ בְּנֵי אָדָם לַחֲלֹק אֹהָלִים בִּמְחִצָּה, הִלְכָּךְ הַוְיָא כַּוֶּרֶת כִּמְחִצָּה {ג} וּמַצֶּלֶת בְּאֹהֶל הַמֵּת מִן הַטֻּמְאָה: <B>שֶׁאֵין חוֹלְקִים כְּלֵי חָרֶס.</B> שֶׁאֵין דֶּרֶךְ לַחֲלֹק כְּלֵי חֶרֶס בִּמְחִצָּה. פֵּרוּשׁ אַחֵר וְעִקָּר, שֶׁכֵּן חוֹלְקִים אֹהָלִים, שֶׁמּוֹעֶלֶת חֲלֻקַּת מְחִצָּה בְאֹהָלִים, דְּהָא תְנַן בְּמַסֶּכֶת אֳהָלוֹת פֶּרֶק סָגוֹס עָבֶה, בַּיִת שֶׁחֲצָצוֹ בִּנְסָרִים אוֹ בִירִיעוֹת, טֻמְאָה בַבַּיִת, כֵּלִים שֶׁבְּתוֹךְ הַמְּחִצָּה טְהוֹרִים. וְאֵין חֲלֻקַּת הַמְּחִצָּה מוֹעֶלֶת בִּכְלֵי חֶרֶס, דְּגַבֵּי תַנּוּר תְּנַן הָכָא תַנּוּר שֶׁחֲצָצוֹ בִנְסָרִים אוֹ בִירִיעוֹת, נִמְצָא שֶׁרֶץ בְּמָקוֹם אֶחָד הַכֹּל טָמֵא. וְאֵין הֲלָכָה כְּרַבִּי אֱלִיעֶזֶר: 

~ פרק ח - משנה ב
<B>הָיְתָה שְׁלֵמָה.</B> הַכַּוֶּרֶת: <B>הַתַּנּוּר טָהוֹר.</B> דִּכְתִיב (וַיִּקְרָא יא) אֲשֶׁר יִפֹּל מֵהֶם אֶל תּוֹכוֹ, וְלֹא אֶל תּוֹךְ תּוֹכוֹ. וּבְפִיהָ לְמַעְלָה מִן הַתַּנּוּר אַיְרֵי, דְּאִי כֻלָּהּ מְשֻׁקַּעַת בַּתַּנּוּר {ד}, כְּחַד תּוֹךְ דָּמֵי: <B>אֹכָלִין שֶׁבְּתוֹכָהּ טְהוֹרִין.</B> דִּכְתִיב (שָׁם) כָּל אֲשֶׁר בְּתוֹכוֹ יִטְמָא, וְלֹא שֶׁבְּתוֹךְ תּוֹכוֹ: <B>נִקְּבוּ.</B> נֶקֶב הַמְטַהֵר אוֹתָן מִידֵי טֻמְאָתָן, שׁוּב אֵין תּוֹרַת כְּלִי עֲלֵיהֶן וְאֵינָן חוֹצְצִים בֵּין הַתַּנּוּר וּבֵין מַה שֶּׁבְּתוֹכָן. וְכַמָּה הוּא נֶקֶב הַמְטַהֵר אוֹתָן מִטֻּמְאָתָן, הֶעָשׂוּי לָאֳכָלִים, שִׁעוּרוֹ כְמוֹצִיא זֵיתִים: <B>הֶעָשׂוּי לְכָךְ וּלְכָךְ.</B> לְאֳכָלִים וּלְמַשְׁקִים: <B>מַטִּילִין אוֹתוֹ לְחֻמְרוֹ.</B> וְאִם נִקַּב כְּשִׁעוּר שֶׁל מַשְׁקִין שֶׁהוּא פָחוּת מִשִּׁעוּר הֶעָשׂוּי לָאֳכָלִים, שׁוּב אֵינוֹ מַצִּיל מִפְּנֵי הַטֻּמְאָה: <B>בְּכוֹנֵס מַשְׁקֶה.</B> כְּשֶׁמְּשִׂימִין הַכְּלִי מִצַּד הַנֶּקֶב {ו} עַל הַמַּיִם נִכְנָסִים הַמַּיִם דֶּרֶךְ הַנֶּקֶב בְּתוֹךְ הַכְּלִי. וְהוּא גָדוֹל מִמּוֹצִיא מַשְׁקֶה: 

~ פרק ח - משנה ג
<B>סְרֵידָא.</B> כְּמִין עֲרֵבָה קְטַנָּה שֶׁהַנַּחְתּוֹם מִשְׁתַּמֵּשׁ לָלוּשׁ בָּהּ, וְאֵין לָהּ בֵּית קִבּוּל. וְרַמְבַּ"ם אוֹמֵר שֶׁהוּא לוּחַ שֶׁל חֶרֶס נְקוּבָה עֲשׂוּיָה כְעֵין שְׂבָכָה. מַעֲשֵׂה רֶשֶׁת, מְתַרְגְּמִינַן עוֹבַד סְרַדְתָּא: <B>גַּפַּיִם.</B> אֳגָנִים וְאָזְנַיִם: <B>שֶׁאֵין מַצִּילִים מִיַּד כְּלִי חֶרֶס.</B> מִלִּטַּמֵּא בַאֲוִיר כְּלִי חֶרֶס, אֶלָּא כֵלִים. וְזוֹ הוֹאִיל וְאֵין לָהּ אָזְנַיִם אֵינָהּ חֲשׁוּבָה כְלִי: <B>נְחֻשְׁתּוֹ שֶׁל תַּנּוּר.</B> קַרְקָעִיתוֹ וְתַחְתִּיתוֹ. וְדוֹמֶה לוֹ בִיחֶזְקֵאל {טז} יַעַן הִשָּׁפֵךְ נְחֻשְׁתֵּךְ: <B>הֶחָבִית וְהַמַּשְׁקִין טְהוֹרִים.</B> דְּלֹא נִכְנְסוּ לַאֲוִירוֹ, דְּהָא לְמַטָּה מִנְּחֻשְׁתּוֹ קַיְמֵי. וַאֲפִלּוּ מְחֻבָּר אֲוִיר הַתַּנּוּר בַּאֲוִיר הֶחָבִית וַאֲפִלּוּ הֶחָבִית פְּתוּחָה וְנִכְנָס מֵאֲוִיר הַתַּנּוּר בְּפִיהָ, לֹא נִטְמָא הַיַּיִן בְּכָךְ, שֶׁאֵין אֲוִיר כְּלִי חֶרֶס מְטַמֵּא לֹא לְמַעְלָה וְלֹא לְמַטָּה אֶלָּא בְתוֹכוֹ: <B>הָיְתָה כְפוּיָה.</B> הֶחָבִית עַל פִּיהָ וּנְתוּנָה עַל פִּיו שֶׁל תַּנּוּר שֶׁיֵּשׁ בּוֹ שֶׁרֶץ, וְיֵשׁ בְּשׁוּלֵי הֶחָבִית לַחְלוּחִית יַיִן שֶׁיֵּשׁ בָּהּ טוֹפֵחַ עַל מְנָת לְהַטְפִּיחַ {ט}, לֹא נִטְמֵאת אוֹתָהּ הַלַּחְלוּחִית מִפְּנֵי אֲוִיר הַתַּנּוּר שֶׁנִּכְנָס לְתוֹךְ הֶחָבִית, כֵּיוָן שֶׁלֹּא הָיְתָה לַחְלוּחִית הַיַּיִן בְּתוֹךְ הַתַּנּוּר: 

~ פרק ח - משנה ד
<B>הַקְּדֵרָה טְהוֹרָה.</B> וְהוּא שֶׁלֹּא רָאָה הַשֶּׁרֶץ אֲוִיר הַקְּדֵרָה כְּשֶׁנָּפַל בַּתַּנּוּר: <B>נִטְמָא.</B> הַמַּשְׁקֶה, וְחָזַר וְטִמֵּא אֶת הַקְּדֵרָה, כְּדִין כָּל מַשְׁקִין טְמֵאִין שֶׁמְּטַמְּאִים כֵּלִים: <B>מְטַמְּאֶיךָ לֹא טִמְּאוּנִי.</B> הַקְּדֵרָה אוֹמֶרֶת לַמַּשְׁקִין, אֲוִיר כְּלִי חֶרֶס שֶׁקִּבַּלְתָּ מִמֶּנּוּ הַטֻּמְאָה לֹא טִמְּאוּנִי, דְּאֵין כְּלִי חֶרֶס מִטַּמֵּא מֵאֲוִיר כְּלִי חֶרֶס: <B>וְאַתָּה טִמֵּאתָנִי.</B> שֶׁנִּטְמֵאת הַקְּדֵרָה מֵחֲמַת מַשְׁקִים טְמֵאִים: 

~ פרק ח - משנה ה
<B>וְנָפַל לַאֲוִיר הַתַּנּוּר טָהוֹר.</B> כָּל זְמַן שֶׁהַתַּרְנְגוֹל חַי. דְּטֻמְאָה בְלוּעָה הִיא וְאֵינָהּ מְטַמְּאָה: <B>וְאִם מֵת טָמֵא.</B> וְהוּא שֶׁלֹּא שָׁהָה כְדֵי עִכּוּל מִשָּׁעָה שֶׁבָּלַע עַד שֶׁמֵּת. וְשִׁעוּר כְּדֵי עִכּוּל בָּעוֹפוֹת, מֵעֵת לְעֵת: <B>הַפַּת שֶׁבְּתוֹכוֹ שְׁנִיָּה.</B> דְּלֹא חָזִינַן לַתַּנּוּר כְּמַאן דְּמָלֵא טֻמְאָה {יא} וּכְאִלּוּ נָגַע הַשֶּׁרֶץ בַּפַּת, אֶלָּא הַתַּנּוּר תְּחִלָּה, שֶׁהַשֶּׁרֶץ [שֶׁ]הוּא אַב הַטֻּמְאָה נָפַל אֶל תּוֹכוֹ וַעֲשָׂאוֹ רִאשׁוֹן, וְחָזַר הַתַּנּוּר שֶׁהוּא רִאשׁוֹן וְטִמֵּא אֶת הַפַּת וְנַעֲשֵׂית שְׁנִיָּה: 

~ פרק ח - משנה ו
<B>בֵּית שְׂאֹר מֻקָּף צָמִיד פָּתִיל.</B> בִּכְלִי חֶרֶס עָסְקִינַן, שֶׁמַּצִּיל בַּאֲוִיר הַתַּנּוּר בְּצָמִיד פָּתִיל כְּדֶרֶךְ שֶׁמַּצִּיל בְּאֹהֶל הַמֵּת, דִּכְתִיב (וַיִּקְרָא יא) מִכָּל הָאֹכֶל אֲשֶׁר יֵאָכֵל, וְלֹא כָּל הָאֹכֶל, פְּרָט לְמֻקָּף צָמִיד פָּתִיל בִּכְלִי חֶרֶס וְנָתוּן לְתוֹךְ הַתַּנּוּר שֶׁאֵינוֹ מִטַּמֵּא מֵאֲוִיר הַתַּנּוּר. אֲבָל כְּלִי שֶׁטֶף אֵינוֹ מַצִּיל בְּצָמִיד פָּתִיל עַל אֳכָלִים שֶׁבְּתוֹכוֹ, דְּהָכִי תָנֵי בְתוֹרַת כֹּהֲנִים, [כָּל] הָאֹכֶל, לְהָבִיא הַמֻּקָּף צָמִיד פָּתִיל בִּכְלִי שֶׁטֶף וְנָתוּן לְתוֹךְ הַתַּנּוּר, שֶׁאֵינוֹ מַצִּיל מִיַּד כְּלִי חֶרֶס {יג}: <B>הַשְּׂאֹר וְהַשֶּׁרֶץ בְּתוֹכוֹ וְהַקֶּרֶץ בֵּינְתַיִם.</B> כְּגוֹן שֶׁיֵּשׁ לִכְלִי זֶה שְׁנֵי קִבּוּלִין, וְהַמְּחִצָּה הַמַּפְסֶקֶת בֵּין בֵּית קִבּוּל לַחֲבֵרוֹ נִקְרֵאת קֶרֶץ, לְשׁוֹן מֵחֹמֶר קֹרַצְתִּי גַּם אָנִי (אִיּוֹב לג), וְהַמְּחִצָּה מַגַּעַת עַד שְׂפָתוֹ, וְהַשְּׂאֹר מִצַּד אֶחָד וְהַשֶּׁרֶץ מִצַּד אַחֵר וְהַקֶּרֶץ הִיא הַמְּחִצָּה הַחוֹצֶצֶת בֵּינְתַיִם, וּמֻקָּף הַכְּלִי כֻלּוֹ צָמִיד פָּתִיל, דְּנִמְצְאוּ הַשְּׂאֹר וְהַשֶּׁרֶץ שְׁנֵיהֶם מֻקָּפִים צָמִיד פָּתִיל: <B>הַתַּנּוּר טָמֵא.</B> מֵחֲמַת הַשֶּׁרֶץ שֶׁבְּתוֹךְ הַצָּמִיד פָּתִיל. שֶׁצָּמִיד פָּתִיל מַצִּיל עַל הַטָּהֳרוֹת שֶׁבְּתוֹכוֹ מִלְּקַבֵּל טֻמְאָה, וְאֵינוֹ מַצִּיל עַל הַטֻּמְאָה שֶׁבְּתוֹכוֹ שֶׁלֹּא לְטַמֵּא אֶת אֲחֵרִים: <B>וְהַשְּׂאֹר טָהוֹר.</B> דַּהֲרֵי הוּא מֻקָּף צָמִיד פָּתִיל בִּפְנֵי עַצְמוֹ: <B>וְאִם הָיָה שָׁם פּוֹתֵחַ טֶפַח.</B> שֶׁנִּפְרְצָה הַמְּחִצָּה שֶׁבֵּין הַשְּׂאֹר וּבֵין כַּזַּיִת מִן הַמֵּת בְּפוֹתֵחַ טֶפַח: <B>הַכֹּל טָמֵא.</B> דְּטֶפַח עַל טֶפַח פָּתוּחַ מֵבִיא אֶת הַטֻּמְאָה: 

~ פרק ח - משנה ז
<B>בָּעַיִן שֶׁל תַּנּוּר.</B> הוּא חֹר כְּעֵין עַיִן שֶׁעוֹשִׂים בַּתַּנּוּר לְהוֹצִיא הֶעָשָׁן, וּכְשֶׁמַּכְנִיסִים הַפַּת לַתַּנּוּר סוֹתְמִים אוֹתוֹ {טו} שֶׁלֹּא יֵצֵא הַחֹם, וְאֵינוֹ חֲשׁוּב כְּתוֹכוֹ שֶׁל תַּנּוּר: <B>אִם הָיָה בָאֲוִיר.</B> בְּמָקוֹם מְגֻלֶּה {טז} שֶׁלֹּא הָיָה תַּחַת הָאֹהֶל, אֲפִלּוּ כַזַיִת מִן הַמֵּת נָתוּן בְּעֵינוֹ, טָהוֹר הַתַּנּוּר, דְּאֵין טֻמְאָה נִכְנֶסֶת לְתוֹכוֹ כֵיוָן שֶׁאֵין בָּעַיִן פּוֹתֵחַ טֶפַח: <B>וְאִם יֶשׁ בּוֹ פוֹתֵחַ טֶפַח.</B> שֶׁעֳבִי שְׂפַת הָעַיִן הַחִיצוֹנָה בּוֹלֶטֶת וּמַאֲהֶלֶת עַל כַּזַּיִת מִן הַמֵּת בְּטֶפַח עַל טֶפַח: <B>הַכֹּל טָמֵא.</B> הָעַיִן וְהַתַּנּוּר. שֶׁטֶּפַח עַל טֶפַח אֹהֶל מֵבִיא אֶת הַטֻּמְאָה: 

~ פרק ח - משנה ח
<B>נִמְצָא בִמְקוֹם הַנָּחַת הָעֵצִים.</B> נִמְצָא הַשֶּׁרֶץ בַּמָּקוֹם שֶׁמַּנִּיחִין בּוֹ אֵשׁ וְעֵצִים בַּכִּירָה, וְהוּא הַמָּקוֹם שֶׁמַּשְׁלִיכִין מִמֶּנּוּ הָאֵשׁ מִשְּׁפַל [מִשְּׂפַת בֵּית] הַמּוֹקֵד: <B>מִן הַשָּׂפָה הַחִיצוֹנָה וְלִפְנִים טָמֵא.</B> דָּעֳבִי כָתְלֵי הַכִּירָה נֶחְשָׁב כְּלִפְנִים {יז} וּכְאִלּוּ הוּא תוֹךְ הַכִּירָה: <B>וַחֲכָמִים אוֹמְרִים.</B> אֵין עֳבִי כָתְלֵי הַכִּירָה נֶחְשָׁב אֶלָּא כְלַחוּץ וְאֵינוֹ כְתוֹכָהּ שֶׁל כִּירָה. וַהֲלָכָה כַּחֲכָמִים: <B>מִכְּנֶגֶד שְׁפִיתַת הַקְּדֵרָה.</B> מִמָּקוֹם שֶׁמַּתְחִיל לִסְתֹּם אֲוִיר הַכִּירָה {יח}: <B>נִמְצָא.</B> הַשֶּׁרֶץ: <B>מְקוֹם יְשִׁיבַת הַבַּלָּן.</B> בְּמָקוֹם שֶׁיּוֹשֵׁב הַמְחַמֵּם אֶת הַמַּיִם לַמֶּרְחָץ: <B>אֵין טָמֵא אֶלָּא מִן הַסְּתִימָה וְלִפְנִים.</B> מִסְּתִימַת הַקְּדֵרָה שֶׁיֵּשׁ בּוֹ הַמַּיִם אוֹ הַצֶּבַע אוֹ שְׁלִיקַת הַזֵּיתִים. וּבַתּוֹסֶפְתָּא מוּכָח דְּאֵין טָמֵא אֶלָּא מִן הַסְּתִימָה וְלִפְנִים דְּקָאָמַר הָכָא, הַיְנוּ כְּשֶׁנִּתְלָה הַשֶּׁרֶץ בָּאֲוִיר וְלֹא נָגַע, אֲבָל בְּטֻמְאַת מַגָּע מְטַמֵּא אֲפִלּוּ מִן הַסְּתִימָה וְלַחוּץ: 

~ פרק ח - משנה ט
<B>בּוֹר שֶׁיֶּשׁ בּוֹ בֵית שְּׁפִיתָה.</B> הַחוֹפֵר בַּקַּרְקַע וְטָח בְּטִיט {יט} וְהַטִּיחַ יָכוֹל לַעֲמֹד מֵאֵלָיו, כְּגוֹן תַּנּוּרוֹ שֶׁל בֶּן דִּינַאי דִּתְנַן לְעֵיל בְּפֶרֶק תַּנּוּר תְּחִלָּתוֹ אַרְבָּעָה. וְאִית דְּגָרְסֵי כּוּר בְּכָ"ף, וְהוּא כְּלִי שֶׁמַּתִּיכִין בּוֹ הַזָּהָב וְהַכֶּסֶף וְהַמַּתָּכוֹת, לְשׁוֹן כּוּר הַבַּרְזֶל. וְלִי נִרְאֶה שֶׁהוּא תַנּוּר שֶׁל נַפָּחִים: <B>פּוּרְנָה.</B> תַּנּוּר גָּדוֹל שֶׁל חֶרֶס וּפִתְחוֹ בְצִדּוֹ כְעֵין שֶׁלָּנוּ. וְטָהוֹר, מִשּׁוּם דִּמְשַׁמֵּשׁ עִם הַקַּרְקַע, כִּדְקָתָנֵי בַתּוֹסֶפְתָּא {כא}: <B>לִזְבֵּז.</B> שָׂפָה עָבָה: <B>אִסְטְגִיּוֹת.</B> נְקָבִים כְּעֵין אוֹתָן שֶׁעוֹשִׂים לְתַנּוּרִים: <B>שְׂפָיוֹת.</B> שָׂפָה דַקָּה. וַהֲלָכָה כְּתַנָּא קַמָּא. וְרַבּוֹתַי פֵּרְשׁוּ, דְּלִזְבֵּז וְאִסְטְגִיּוֹת וּשְׂפָיוֹת הַכֹּל אֶחָד, וְלֹא פְלִיגֵי אֶלָּא שֶׁכָּל אֶחָד הָיָה שׁוֹנֶה כְפִי הַלָּשׁוֹן שֶׁשָּׁמַע מֵרַבּוֹ, שֶׁחַיָּב אָדָם לוֹמַר כִּלְשׁוֹן רַבּוֹ: 

~ פרק ח - משנה י
<B>מַגַּע טְמֵא מֵת.</B> אָדָם שֶׁנָּגַע בִּטְמֵא מֵת וְנַעֲשָׂה רִאשׁוֹן, דִּטְמֵא מֵת הָוֵי אַב הַטֻּמְאָה וְעוֹשֶׂה הַנּוֹגֵעַ בּוֹ רִאשׁוֹן, וּמַשְׁקִין שֶׁבְּתוֹךְ פִּיו מְטַמְּאִין אֶת הַתַּנּוּר כְּשֶׁנִּכְנְסוּ לַאֲוִירוֹ. וְאַף עַל גַּב דְּהוּא עַצְמוֹ אֵינוֹ מְטַמְּאוֹ דְאֵין כְּלִי מְקַבֵּל טֻמְאָה אֶלָּא מֵאַב הַטֻּמְאָה, הֲרֵי זֶה אוֹמֵר מְטַמְּאֶיךָ לֹא טִמְּאוּנִי וְאַתָּה טִמֵּאתָנִי, כְּדִתְנַן בְּמַסֶּכֶת פָּרָה, דְּרַבָּנָן גָּזְרוּ עַל הַמַּשְׁקִים שֶׁיִּהְיוּ מְטַמְּאִים כֵּלִים, גְּזֵרָה מִשּׁוּם מַשְׁקֶה זָב וְזָבָה כִדְאָמְרִינַן בְּמַסֶּכֶת שַׁבָּת. וָאֳכָלִים דְּנָקַט הָכָא, כְּדִי נָסְבָא {כג}, שֶׁהֲרֵי אֵין אֹכֶל מְטַמֵּא כְלִי, אֶלָּא מַשְׁקִים בִּלְבַד מְטַמְּאִים כֵּלִים. וּקְפִיצַת פִּיו אֵינָהּ מַצֶּלֶת, דְּאֵין צָמִיד פָּתִיל מַצִּיל עַל הַטֻּמְאָה שֶׁבְּתוֹכוֹ מִלְּטַמֵּא אֲחֵרִים כְּדִתְנַן לְעֵיל, וּבַר מִן דֵּין הָא תַנְיָא בַתּוֹסֶפְתָּא דְכֵלִים הַכֹּל מַצִּילִים מִיַּד כְּלֵי חֶרֶס אֲפִלּוּ כְלֵי גְלָלִים וּכְלֵי אֲדָמָה חוּץ מִן הָאָדָם. הִלְכָּךְ, טָהוֹר שֶׁהָיוּ אֳכָלִים וּמַשְׁקִים לְתוֹךְ פִּיו וְהִכְנִיס רֹאשׁוֹ לַאֲוִיר הַתַּנּוּר שֶׁהוּא טָמֵא, נִטְמְאוּ, דְּאֵין הָאָדָם מַצִּיל בְּצָמִיד פָּתִיל מִיַּד כְּלִי חֶרֶס: <B>בְּיָדַיִם מְסֹאָבוֹת.</B> יָדַיִם שֶׁהֵם שְׁנִיּוֹת לַטֻּמְאָה וּפוֹסְלוֹת אֶת הַתְּרוּמָה {כד}: <B>הִכְנִיס יָדוֹ לְתוֹךְ פִּיו.</B> לִטֹּל אֶת הַצְּרוֹר שֶׁבְּפִיו, אוֹ כָּל מִידִי: <B>רַבִּי מֵאִיר מְטַמֵּא.</B> הַדְּבֵלָה. לְפִי שֶׁהַיָּדַיִם מְסֹאָבוֹת טִמְּאוּ אֶת הָרֹק לִהְיוֹת תְּחִלָּה מִפְּנֵי שֶׁהוּא מַשְׁקֶה, וְהָרֹק טִמֵּא אֶת הַדְּבֵלָה, דְּרִאשׁוֹן עוֹשֶׂה שֵׁנִי בְחֻלִּין: <B>וְרַבִּי יְהוּדָה מְטַהֵר.</B> סָבַר כָּל זְמַן שֶׁלֹּא יָצָא הָרֹק מִן הַפֶּה לָא חֲשִׁיב מַשְׁקֶה. וְרַבִּי יוֹסֵי מְטַמֵּא, כְּשֶׁהָפַךְ הַדְּבֵלָה מִצַּד זֶה לְצַד זֶה בְתוֹךְ פִּיו, שֶׁנֶּעֱקָר הָרֹק. וּמְטַהֵר בְּלֹא הָפַךְ, שֶׁכָּל זְמַן שֶׁלֹּא נֶעֱקַר לֹא נֶחְשָׁב מַשְׁקֶה. וַהֲלָכָה כְּרַבִּי יוֹסֵי: 

~ פרק ח - משנה יא
<B>הָאִשָּׁה שֶׁנָּטַף חָלָב מִדַּדֶּיהָ.</B> וְהִיא טְמֵאָה, וְחָלָב הַנּוֹטֵף מִדַּדֶּיהָ הָוֵי כְּמַשְׁקֶה שֶׁנָּגַע בָּהּ וְנַעֲשָׂה תְחִלָּה: <B>שֶׁהַמַּשְׁקֶה מְטַמֵּא לְרָצוֹן וְשֶׁלֹּא לְרָצוֹן.</B> וְאַף עַל גַּב דְּחָלָב הַנּוֹטֵף מִדַּדֶּיהָ שֶׁלֹּא לִרְצוֹנָהּ הָיָה, דְּלֹא נִיחָא לָהּ, אֲפִלּוּ הָכִי נִטְמָא הַתַּנּוּר. דִּלְעִנְיַן הֶכְשֵׁר זְרָעִים דַּוְקָא בָעִינַן דְּנִיחָא לֵיהּ, אֲבָל לֹא לְטַמֵּא: <B>הָיְתָה גוֹרַפְתּוֹ.</B> שֶׁהָיְתָה גוֹרֶפֶת הַתַּנּוּר הַטָּמֵא לְהוֹצִיא אֶפְרוֹ: <B>וְהִכָּהּ קוֹץ וְיָצָא מִמֶּנָּה דָם.</B> וְדַם הַמַּכָּה חֲשִׁיב מַשְׁקֶה: <B>וְנָתְנָה אֶצְבָּעָהּ לְתוֹךְ פִּיהָ.</B> כְּדֶרֶךְ הַנִּכְוִים בְּאֶצְבָּעָם שֶׁנּוֹתְנִים אֶצְבָּעָם בְּפִיהֶם: <B>נִטְמָא.</B> גָּרְסִינַן. כְּלוֹמַר נִטְמָא הַתַּנּוּר מֵחֲמַת הָרֹק וְהַדָּם {כו}: 

^ פרק ט

~ פרק ט - משנה א
<B>מַחַט אוֹ טַבַּעַת.</B> טָמֵא {א}: <B>שֶׁנִּמְצְאוּ בִנְחֻשְׁתּוֹ שֶׁל תַּנּוּר.</B> בְּרִצְפַּת הַקַּרְקַע שֶׁהַתַּנּוּר מְחֻבָּר בָּהּ: <B>נִרְאִין.</B> בַּתַּנּוּר: <B>אֲבָל לֹא יוֹצְאִין.</B> בַּחֲלַל הַתַּנּוּר. כְּגוֹן שֶׁבְּלוּעִים בָּעֳבִי הָרִצְפָּה שֶׁל הַקַּרְקַע וְנִרְאִין בַּאֲוִירוֹ שֶׁל תַּנּוּר אֲבָל אֵין בּוֹלְטִין לְתוֹכוֹ: <B>אִם אוֹפֶה הוּא אֶת הַבָּצֵק.</B> אִם בְּשָׁעָה שֶׁמַּדְבִּיק הַפַּת לְתוֹכוֹ נוֹגֵעַ הַבָּצֵק בַּמַּחַט אוֹ בַטַּבַּעַת, נֶחְשָׁב כַּאֲוִירוֹ שֶׁל תַּנּוּר וְטִמְּאוּהוּ. וְאִם לָאו, טָהוֹר, דְּתוֹכוֹ כָּתַב רַחֲמָנָא, וְהַאי לָאו תּוֹכוֹ הוּא. וּכְגוֹן שֶׁהָיוּ שָׁם בְּלוּעִים בָּרִצְפָּה קֹדֶם שֶׁחִבְּרוּ הַתַּנּוּר שָׁם, דְּאִם הִכְנִיסוּ אוֹתָם דֶּרֶךְ פִּיו שֶׁל תַּנּוּר, מִשֶּׁנִּכְנְסוּ לַאֲוִירוֹ נִטְמָא הַתַּנּוּר: <B>בְּבָצֵק הַבֵּינוֹנִי.</B> לֹא שֶׁבְּלִילָתוֹ רַכָּה, שֶׁיֵּרֵד לְמַטָּה לַסְּדָקִין. וְלֹא שֶׁבְּלִילָתוֹ קָשָׁה, שֶׁאֵינוֹ נִדְבָּק: <B>בִּטְפֵלַת הַתַּנּוּר.</B> הִיא הַטְּפֵלָה שֶׁל טִיט שֶׁעוֹשִׂים סְבִיב הַתַּנּוּר לְעַבּוֹתוֹ כְּדֵי שֶׁיַּחֲזִיק חֻמּוֹ: <B>מֻקָּף צָמִיד פָּתִיל.</B> וּמֻנָּח בְּאֹהֶל הַמֵּת: <B>בְּטָמֵא.</B> אִם הַתַּנּוּר טָמֵא {ב}: <B>טְמֵאִים.</B> הַמַּחַט וְהַטַּבַּעַת הַנִּמְצָאִים בַּטְּפֵלָה שֶׁל תַּנּוּר: <B>וּבְטָהוֹר טְהוֹרִים.</B> דְּכֵיוָן שֶׁהַתַּנּוּר מֻקָּף צָמִיד פָּתִיל {ג} וְנִצּוֹל, גַּם הֵם נִצּוֹלִים עִמּוֹ, דִּבְטִילֵי לְגַבֵּי טְפֵלָה {ד}: <B>נִמְצְאוּ בִמְגוּפַת הֶחָבִית.</B> בַּטִּיט שֶׁרְגִילִין לַעֲשׂוֹת בּוֹ כִסּוּי עַל פִּי הֶחָבִית: <B>מִצִּדֶּיהָ.</B> שֶׁל חָבִית: <B>טְמֵאִים.</B> שֶׁאֵין צִדֵּי הֶחָבִית צְרִיכִים לַטִּיט {ו}: <B>מִכְּנֶגֶד פִּיהָ.</B> אִם הַמַּחַט וְהַטַּבַּעַת נִמְשָׁכִים כְּנֶגֶד פִּי הֶחָבִית: <B>טְהוֹרִין.</B> וּבִלְבַד שֶׁיִּהְיוּ בְתוֹךְ הַטִּיט שֶׁל מְגוּפָה וְלֹא יַכְנִיסֵהוּ לַאֲוִיר הֶחָבִית. וְאַף עַל פִּי שֶׁהֵם נִרְאִים מִתּוֹכָהּ, הוֹאִיל וְאֵין נִכְנָסִין לַאֲוִירָהּ, טְהוֹרִין: <B>שׁוֹקְעִים בְּתוֹכָהּ וְתַחְתֵּיהֶן כִּקְלִפַּת הַשּׁוּם.</B> אִם הָיָה בֵין הַמַּחַט וְהַטַּבַּעַת וּבֵין אֲוִיר הֶחָבִית מְחִצָּה דַקָּה כִקְלִפַּת הַשּׁוּם שֶׁנִּמְצָא שֶׁהֵן בְּלוּעִים לְתוֹךְ הַמְּגוּפָה וְאֵין נִכְנָס לַאֲוִיר הֶחָבִית כְּלָל, טְהוֹרִים, דִּבְטִילֵי לְגַבֵּי הַמְּגוּפָה. אֲבָל אִם נִכְנָסִים לְתוֹךְ הֶחָבִית, טְמֵאִים, שֶׁאֵין צָמִיד פָּתִיל מַצִּיל בְּאֹהֶל הַמֵּת אֶלָּא עַל כְּלֵי חֶרֶס וָאֳכָלִים וּמַשְׁקִים, דְּבָרִים שֶׁאֵין לָהֶם טָהֳרָה בַמִּקְוֶה, אֲבָל עַל כְּלֵי מַתָּכוֹת כְּגוֹן מַחַט וְטַבַּעַת שֶׁיֵּשׁ לָהֶן טָהֳרָה בַמִּקְוֶה, אֵין צָמִיד פָּתִיל מַצִּיל בָּהֶן, הִלְכָּךְ אִם נִכְנָסִים בְּתוֹךְ אֲוִיר הֶחָבִית, שֶׁאֵין בְּטֵלִים לְגַבֵּי מְגוּפָה, אֵין נִצּוֹלִים בְּצָמִיד פָּתִיל. כָּךְ נִרְאֵית בְּעֵינַי פֵּרוּשׁ מִשְׁנָה זוֹ. וְרַבּוֹתַי לֹא פֵרְשׁוּהָ כָּךְ. וּפֵרוּשָׁם לֹא יָדַעְתִּי לְהַעֲמִידוֹ מְכֻוָּן וּלְכָךְ לֹא כְתַבְתִּיו: 

~ פרק ט - משנה ב
<B>וּמְנִיקָת בְּתוֹכָהּ.</B> כְּמִין קָנֶה חָלוּל עָשׂוּי מִמַּתֶּכֶת {ט}, שֶׁנּוֹתְנִים רֹאשׁוֹ אֶחָד בְּנֶקֶב הֶחָבִית וּמוֹצֵץ בְּפִיו מֵרֹאשׁוֹ הַשֵּׁנִי וְיוֹצְאִין כָּל הַמַּשְׁקִין שֶׁבֶּחָבִית דֶּרֶךְ אוֹתָהּ מְנִיקָת: <B>הֶחָבִית וְהַמַּשְׁקִין טְהוֹרִים וּמְנִיקָת טְמֵאָה.</B> הֶחָבִית שֶׁל חֶרֶס, וּמְנִיקָת שֶׁבְּתוֹכָהּ שֶׁל מַתֶּכֶת. הִלְכָּךְ הֶחָבִית וְהַמַּשְׁקִין שֶׁאֵין לָהֶם טָהֳרָה בַמִּקְוֶה, וְאִי מְטַהֲרַת לְהוּ וְהֵם שֶׁל עַם הָאָרֶץ לֹא אָתֵי חָבֵר לְאִשְׁתַּמּוֹשֵׁי בְהוּ, שֶׁהֲרֵי הֵם בְּדֵלִים מִמַּגָּעָם וּבְלָאו הָכִי נַמִּי כָל מַאֲכָלָם טָמֵא, לֹא גָזְרוּ בְהוּ רַבָּנָן, וְנִצּוֹלִים בְּצָמִיד פָּתִיל, אֲבָל מְנִיקָת שֶׁל מַתֶּכֶת שֶׁיֵּשׁ לָהּ טָהֳרָה בַמִּקְוֶה, אִם תְּטַהֲרֶנָּה אָתֵי חָבֵר לְאִשְׁתַּמּוֹשֵׁי בָהּ, שֶׁיִּשְׁאָלֶנָּה מֵעַם הָאָרֶץ וְיַטְבִּילֶנָּה וְיַעֲרִיב שִׁמְשָׁהּ וְיִשְׁתַּמֵּשׁ בָּהּ, כְּסָבוּר אֵין בָּהּ אֶלָּא מִשּׁוּם מַגַּע טָמֵא, וְהוּא לֹא יָדַע שֶׁהָיְתָה בְאֹהֶל הַמֵּת וּצְרִיכָה הַזָּאָה שְׁלִישִׁי וּשְׁבִיעִי, וְאַף עַל פִּי שֶׁהָיְתָה בִכְלִי חֶרֶס הַמֻּקָּף צָמִיד פָּתִיל, אֵין צָמִיד פָּתִיל שֶׁל כְּלִי שֶׁל עַם הָאָרֶץ מַצִּילִין מִן הַטֻּמְאָה אֵצֶל חָבֵר, שֶׁכָּל כֵּלָיו שֶׁל עַם הָאָרֶץ הֵם בְּחֶזְקַת טֻמְאָה אֵצֶל חָבֵר, וּכְלִי טָמֵא אֵינוֹ מַצִּיל בְּצָמִיד פָּתִיל, שֶׁאֵין מַצִּיל בְּצָמִיד פָּתִיל אֶלָּא כְלִי חֶרֶס הַטָּהוֹר בִּלְבַד. וְאִלּוּ בָאוּ חֲכָמִים לִגְזֹר שֶׁלֹּא יַצִּיל שׁוּם כְּלִי חֶרֶס שֶׁל עַם הָאָרֶץ בְּצָמִיד פָּתִיל, לֹא הָיוּ עַמֵּי הָאֲרָצוֹת מְקַבְּלִין מֵהֶן, לְפִי שֶׁהֵן סְבוּרִין שֶׁהֵן בְּקִיאִין וְשׁוֹמְרִין כְּלֵיהֶן בְּטָהֳרָה. הִלְכָּךְ בִּכְלֵי חֶרֶס וָאֳכָלִים וּמַשְׁקִין שֶׁאֵין לָהֶן טָהֳרָה בַמִּקְוֶה, כְּשֶׁהָיוּ בְּתוֹךְ צָמִיד פָּתִיל שֶׁל כְּלֵי עַם הָאָרֶץ אוֹמְרִים לָהֶן טְהוֹרִים הֵן וְיִשְׁתַּמְּשׁוּ בָהֶן הֵן שֶׁמַּחֲזִיקִין כְּלֵיהֶן בְּחֶזְקַת טְהוֹרִים, וְאֵין לָחוּשׁ שֶׁמָּא יִשְׁאַל הֶחָבֵר מֵהֶן, שֶׁהֲרֵי הֵן אֶצְלוֹ בְחֶזְקַת טְמֵאִין וְאֵין לָהֶן טָהֳרָה עוֹלָמִית, אֲבָל בִּכְלֵי שֶׁטֶף דְּאִיכָּא לְמֵיחַשׁ שֶׁמָּא יִשְׁאַל הֶחָבֵר מֵהֶם וְיַטְבִּילֵם וְיִשְׁתַּמֵּשׁ בָּהֶם בְּלֹא הַזָּאָה שְׁלִישִׁי וּשְׁבִיעִי, עָשׂוּ דִין שָׁוֶה לַכֹּל {י} וְאָמְרוּ דְאֵין כְּלִי שֶׁטֶף נִצּוֹל בְּצָמִיד פָּתִיל: <B>וּבֵית הִלֵּל אוֹמְרִים אַף מְנִיקָת טְהוֹרָה.</B> קֹדֶם שֶׁשָּׁמְעוּ טַעֲמָן שֶׁל בֵּית שַׁמַּאי לֹא הָיוּ יוֹדְעִים מִפְּנֵי מָה אֳכָלִים וּמַשְׁקִין שֶׁבְּתוֹךְ צָמִיד פָּתִיל טְהוֹרִין וּכְלֵי מַתֶּכֶת טְמֵאִים וּלְאַחַר שֶׁשָּׁמְעוּ טַעֲמָן כִּדְפָרְשִׁינַן חָזְרוּ לְהוֹרוֹת כְּדִבְרֵי בֵית שַׁמַּאי: 

~ פרק ט - משנה ג
<B>לְמַטָּה מִנְּחֻשְׁתּוֹ שֶׁל תַּנּוּר.</B> רִצְפָּה שֶׁמּוֹשִׁיבִין שָׁם הַתַּנּוּר. שֶׁהַתַּנּוּר עָשׂוּי כְּמִין קְדֵרָה גְּדוֹלָה שֶׁאֵין לָהּ שׁוּלַיִם, וּמְתַקְּנִים לוֹ רִצְפָּה בַקַּרְקַע וּמוֹשִׁיבִין אוֹתוֹ שָׁם, וְאוֹתָהּ רִצְפָּה הִיא נְחֻשְׁתּוֹ שֶׁל תַּנּוּר: <B>חַי נָפַל.</B> וְלֹא נִטְמָא הַתַּנּוּר. דְּאִי מֵת נָפַל, הָיָה הַתַּנּוּר מִטַּמֵּא בָּאֲוִיר כְּשֶׁנָּפַל דֶּרֶךְ פִּיו שֶׁל תַּנּוּר. וְהָא דְלָא תָלִינַן שֶׁמָּא שָׁם הָיָה קֹדֶם שֶׁהוֹשִׁיבוּ שָׁם הַתַּנּוּר, לְפִי שֶׁלִּפְעָמִים נִמְצָא הַשֶּׁרֶץ לַח וְנִכָּר שֶׁמֵּחָדָשׁ מֵת וְהַתַּנּוּר יֵשׁ יָמִים מְרֻבִּים שֶׁהוֹשִׁיבוּהוּ שָׁם, וְהַשְׁתָּא אִי אֶפְשָׁר לוֹמַר שֶׁהַשֶּׁרֶץ קָדַם שָׁם לַתַּנּוּר, דְּאִם כֵּן מֵחֹם הָאֵשׁ הָיָה נִשְׂרָף וְנַעֲשָׂה אֵפֶר, אֶלָּא תָלִינַן שֶׁמָּא חַי נָפַל, וְדֶרֶךְ שְׁרָצִים לַעֲשׂוֹת חֲפִירוֹת בַּקַּרְקַע לְהִטָּמֵן שָׁם, לְפִיכָךְ נִמְצָא לְמַטָּה מִנְּחֻשְׁתּוֹ: <B>שָׁם הָיוּ עַד שֶׁלֹּא בָא הַתַּנּוּר.</B> קֹדֶם שֶׁהוֹשִׁיבוּהוּ שָׁם וְלֹא רָאָה אֲוִיר הַתַּנּוּר: <B>בְּאֵפֶר מִקְלֶה.</B> שֶׁנַּעֲשָׂה מֵחֲמַת שְׂרֵפַת הָאֵשׁ. וְהַיְנוּ לְמַעְלָה בַּחֲלַל הַתַּנּוּר. וּמִשּׁוּם דְּאַשְׁכְּחַן עָפָר דְּאִקְּרֵי אֵפֶר וְהָכָא בְאֵפֶר שֶׁל שְׂרֵפָה מִשְׁתַּעֵי, מִשּׁוּם הָכִי תָנָא אֵפֶר מִקְלֶה, לְשׁוֹן קָלוּי בָּאֵשׁ: 

~ פרק ט - משנה ד
<B>וְנָפַל לַאֲוִיר הַתַּנּוּר טָמֵא.</B> דְּמַשְׁקִין טְמֵאִין מְטַמְּאִין כְּלִי. וְאַף עַל פִּי שֶׁהַמַּשְׁקִין בְּלוּעִין לְתוֹךְ הַסְּפוֹג, כִּפְלוּטִים דָּמוּ, לְפִי שֶׁסְּפוֹג עָשׂוּי לְהַכְנִיס וּלְהוֹצִיא בּוֹ: <B>וְכֵן חֲתִיכָה שֶׁל לֶפֶת וְשֶׁל גֶּמִי.</B> הָווּ כִסְפוֹג. לְפִי שֶׁבְּגֶמִי בוֹדְקִין בּוֹ אֶת הַיַּיִן וְהָוֵי גַם הוּא עָשׂוּי לְהַכְנִיס וּלְהוֹצִיא כִסְפוֹג. וְאֵין הֲלָכָה כְּרַבִּי שִׁמְעוֹן: 

~ פרק ט - משנה ה
<B>חֲרָסִים שֶׁנִּשְׁתַּמֵּשׁ בָּהֶן מַשְׁקִין טְמֵאִים.</B> כְּגוֹן עָבִיט שֶׁל מֵימֵי רַגְלַיִם שֶׁל זָב וְשֶׁל זָבָה שֶׁנִּשְׁבַּר וַחֲרָסָיו בָּלְעוּ מֵימֵי רַגְלֵיהֶם {יג}. וּמַיְרֵי כְגוֹן שֶׁהֱדִיחוּם בְּמַיִם שָׁלֹשׁ פְּעָמִים, שֶׁלֹּא נִשְׁאַר בָּהֶן מַשְׁקֶה טָמֵא. דְּאִי לֹא הֱדִיחוּם, נִטְמָא הַתַּנּוּר מֵחֲמַת הַמַּשְׁקִים הַדְּבוּקִין בְּדָפְנוֹתָיו כְּאִלּוּ הֵן בְּעֵין: <B>שֶׁסּוֹף מַשְׁקֶה לָצֵאת.</B> כְּלוֹמַר, דֶּרֶךְ מַשְׁקֶה לָצֵאת עַל יְדֵי לִבּוּן הַחֲרָסִים, וְכֵיוָן שֶׁהָיוּ אֵלּוּ הַחֲרָסִים בַּתַּנּוּר בִּשְׁעַת הֶסֵּקוֹ יָצְאוּ הַמַּשְׁקִין מֵהֶן וְטִמְּאוּ הַתַּנּוּר מֵאֲוִירוֹ: <B>גֶּפֶת.</B> פְּסֹלֶת שֶׁל זֵיתִים לְאַחַר שֶׁהוֹצִיאוּ שַׁמְנָן: <B>חֲדָשָׁה.</B> תּוֹךְ שְׁנֵים עָשָׂר חֹדֶשׁ: <B>יְשָׁנָה.</B> לְאַחַר שְׁנֵים עָשָׂר חֹדֶשׁ, דְּבִסְתָמָא יָצָא כָל הַמַּשְׁקֶה שֶׁבָּהֶן: 

~ פרק ט - משנה ו
<B>וְהָלְכוּ עֲלֵיהֶן טְמֵאִים.</B> בְּנֵי אָדָם טְמֵאִים: <B>טְהוֹרִים.</B> שֶׁלֹּא נִטְמְאוּ בִדְרִיסָתָן, כֵּיוָן שֶׁלֹּא נִקְרָא עֲלֵיהֶם שֵׁם טֻמְאָה בָעוֹלָם: <B>כּוּשׁ.</B> פֶּלֶךְ שֶׁהָאִשָּׁה טוֹוָה בוֹ וְיֵשׁ בַּרְזֶל עָקֹם בְּרֹאשׁוֹ וּשְׁמוֹ צִנּוֹרָא, וּפְעָמִים נִשְׁקַע הַבַּרְזֶל בְּתוֹךְ הָעֵץ וְכֻלּוֹ מְכֻסֶּה בָעֵץ: <B>מַלְמָד.</B> מַקֵּל אָרֹךְ וּבְרֹאשׁוֹ כְּעֵין מַסְמֵר דַּק, וּמַדְרִיכִים בּוֹ הַפָּרָה לִתְלָמֶיהָ, לְכָךְ הוּא קָרוּי מַלְמַד הַבָּקָר. וְהַמַּסְמֵר שֶׁבְּרֹאשׁוֹ קָרוּי דָּרְבָּן, כְּמוֹ דִּבְרֵי חֲכָמִים כַּדָּרְבֹנוֹת (קֹהֶלֶת יב): <B>וּלְבֵנָה שֶׁבָּלְעָה אֶת הַטַּבַּעַת.</B> שֶׁגִּבֵּל הַטַּבַּעַת בְּטִיט הַלְּבֵנָה וְנִצְרְפָה עִמָּהּ בַכִּבְשָׁן {יח}: <B>נִכְנְסוּ לְאֹהֶל הַמֵּת.</B> כְּשֶׁהֵן בְּלוּעִים וּטְמוּנִים בְּתוֹךְ הַכּוּשׁ אוֹ בְתוֹךְ הַמַּלְמָד אוֹ בְתוֹךְ הַלְּבֵנָה: <B>נִטְמָאוּ.</B> שֶׁאֵין מַצִּיל בְּאֹהֶל הַמֵּת וְכֵן מִיַּד כְּלֵי חֶרֶס אֶלָּא כְלִי שֶׁיֵּשׁ לוֹ תּוֹךְ, וְהַאי לֹא דָמֵי אֶלָּא לְעֶצֶם כַּשְּׂעֹרָה הַכָּרוּךְ בְּסִיב {יט}: <B>הֱסִיטָן הַזָּב.</B> אַף עַל פִּי שֶׁלֹּא נָגַע בָּהֶן אֶלָּא שֶׁהִכְרִיעָן: <B>נִטְמָאוּ.</B> שֶׁהַזָּב מְטַמֵּא בְהֶסֵּט. אֲפִלּוּ הַמֻּקָּף צָמִיד פָּתִיל מִטַּמֵּא בְהֶסֵּט, כָּל שֶׁכֵּן הַאי: <B>נָגַע בָּהֶן כִּכָּר שֶׁל תְּרוּמָה.</B> כְּשֶׁהֵן בְּלוּעִין: <B>טָהוֹר.</B> הַכִּכָּר. וְאַף עַל פִּי שֶׁהוּא שֶׁל תְּרוּמָה וְשֵׁנִי פוֹסֵל בּוֹ. וַאֲפִלּוּ הַבַּרְזֶל הַבָּלוּעַ הוּא אַב הַטֻּמְאָה לֹא אָמְרִינַן נַעֲשָׂה הָעֵץ הַמְכַסֶּה אוֹתוֹ רִאשׁוֹן אוֹ שֵׁנִי {כא} וְיִהְיֶה הַכִּכָּר שְׁלִישִׁי וְנִפְסָל, אֲבָל מְטַמְּאִים אֶת הַתַּנּוּר וְאַף עַל פִּי שֶׁהֵן בְּלוּעִין, לְפִי שֶׁהַתַּנּוּר מִטַּמֵּא מֵאֲוִירוֹ וַאֲפִלּוּ לֹא נָגְעָה הַטֻּמְאָה בוֹ, וְטֻמְאָה בְלוּעָה מְטַמְּאָתוֹ כִּדְפָרֵישְׁנָא בְּפִרְקִין דִּלְעֵיל: 

~ פרק ט - משנה ז
<B>סְרֵידָה.</B> כְּמִין עֲרֵבָה קְטַנָּה שֶׁהַנַּחְתּוֹם מִשְׁתַּמֵּשׁ בָּהּ, וְהִיא פְשׁוּטָה וְאֵינָהּ מְקַבֶּלֶת טֻמְאָה: <B>שֶׁהִיא נְתוּנָה עַל פִּי הַתַּנּוּר.</B> וּמְמֻרַחַת בְּטִיט כְּדֵי לְהַקִּיף בְּצָמִיד פָּתִיל וְלֹא יִטַּמָּא הַתַּנּוּר בְּאֹהֶל הַמֵּת: <B>נִסְדַּק מִן הַתַּנּוּר לַסְּרֵידָה.</B> הַיְנוּ שֶׁנִּסְדַּק הַמֵּרוּחַ {כב}: <B>מְלֹא פִי מַרְדֵּעַ שֶׁלֹּא נִכְנָס.</B> הַמַּרְדֵּעַ הוּא מַלְמַד הַבָּקָר, וְיֵשׁ בְּהֶקֵּפוֹ טֶפַח וְעָבְיוֹ שְׁלִישׁ טֶפַח, שֶׁכָּל שֶׁיֵּשׁ בְּעָבְיוֹ טֶפַח יֵשׁ בְּהֶקֵּפוֹ שְׁלֹשָׁה טְפָחִים. וְשִׁעוּר הַסֶּדֶק כְּשֶׁנִּסְדַּק הַמֵּרוּחַ, לְרַבָּנָן מְלֹא פִי הַמַּרְדֵּעַ בְּשָׁוֶה, וְאַף עַל פִּי שֶׁאֵין הַנֶּקֶב גָּדוֹל שֶׁיִּכָּנֵס פִּי מַרְדֵּעַ בִּמְלֹאוֹ, הוֹאִיל וְשָׁוֶה הַסֶּדֶק מְלֹא פִי הַמַּרְדֵּעַ אֵין כָּאן צָמִיד פָּתִיל, וּלְרַבִּי יְהוּדָה לְעוֹלָם הָוֵי צָמִיד פָּתִיל עַד שֶׁיִּהְיֶה הַסֶּדֶק גָּדוֹל שֶׁיִּכָּנֵס בּוֹ פִי הַמַּרְדֵּעַ: <B>נִסְדְּקָה סְרֵידָה.</B> עַצְמָה, לְרַבָּנָן קִיל מִכְּשֶׁנִּסְדַּק הַמֵּרוּחַ וּלְרַבִּי יְהוּדָה קִיל כְּשֶׁנִּסְדַּק הַמֵּרוּחַ מִכְּשֶׁנִּסְדְּקָה סְרֵידָה עַצְמָהּ. וְאֵין הֲלָכָה כְּרַבִּי יְהוּדָה: 

~ פרק ט - משנה ח
<B>שֶׁנִּקַּב מֵעֵינוֹ.</B> עַיִן שֶׁל תַּנּוּר, הוּא הַנֶּקֶב שֶׁעוֹשִׂים בּוֹ כְדֵי שֶׁיֵּצֵא מִמֶּנּוּ הֶעָשָׁן. וּמֵרְחוּ עֵינוֹ בְטִיט וּסְתָמוּהוּ וְנִקַּב אַחַר כָּךְ בִּמְקוֹם הַמֵּרוּחַ: <B>נִכְנָס וְיוֹצֵא דּוֹלֵק.</B> שֶׁהַנֶּקֶב רָחָב וְהַכּוּשׁ נִכְנָס וְיוֹצֵא בְּרֶוַח: <B>נִקַּב מִצִּדּוֹ.</B> שֶׁל עַיִן: <B>וְכֵן הָיָה אוֹמֵר בִּמְגוּפַת הֶחָבִית.</B> וְכֵן הָיָה רַבִּי שִׁמְעוֹן אוֹמֵר בְּכָל הָנֵי, דְּדִינָם מִן הָאֶמְצַע נִכְנָס וּמִן הַצַּד אֵינוֹ נִכְנָס. וְאֵין הֲלָכָה כְּרַבִּי שִׁמְעוֹן: <B>מְלֹא מִיצָה שְׁנִיָּה שֶׁל שִׁיפוֹן.</B> מְלֹא קֶשֶׁר שֵׁנִי שֶׁל קָנֶה שֶׁל שִׁיפוֹן, שֶׁהַשֵּׁנִי דַק מִן הָרִאשׁוֹן וְעָבֶה יוֹתֵר מִן הַשְּׁלִישִׁי, שֶׁהַקָּנֶה עָב מִלְּמַטָּה וּמִתְדַּקְדֵּק וְעוֹלֶה. שִׁיפוֹן, ויינ"א בְּלַעַ"ז: <B>לִשְׁאָר מַשְׁקִין.</B> כְּגוֹן שֶׁמֶן דְּבַשׁ וְחָלָב {כה}: <B>אֲפִלּוּ כָל שֶׁהֵן טְמֵאִים.</B> אֲפִלּוּ נִקַּב כָּל שֶׁהֵן אֵין מַצִּילִין בְּצָמִיד פָּתִיל וּטְמֵאִים: <B>שֶׁלֹּא נַעֲשׂוּ בִידֵי אָדָם.</B> שֶׁלֹּא נִקְּבוּ בְמִתְכַּוֵּן אֶלָּא מֵאֲלֵיהֶן: <B>נִקְּבוּ, הֶעָשׂוּי לָאֳכָלִים שִׁעוּרָן בְּזֵיתִים.</B> הַשְׁתָּא מַיְרֵי בְּשֶׁנִּפְחַת הַכְּלִי עַצְמוֹ וְנִקַּב. וְכָל הָנָךְ שִׁעוּרִים דִּלְעֵיל כְּשֶׁנִּפְחֲתָה סְתִימָה שֶׁבְּפִתְחוֹ: <B>שִׁעוּרָן בְּזֵיתִים.</B> אִם נִפְחַת בְּמוֹצִיא זַיִת בָּעֵי מֵרוּחַ, וּבְפָחוֹת מִכָּאן לֹא בָעֵי מֵרוּחַ {כז}. וּבַגְּמָרָא בְמַסֶּכֶת שַׁבָּת [דַּף צו] מוֹכִיחַ דִּכְלִי גָּדוֹל שֶׁנִּקַּב בְּמוֹצִיא רִמּוֹן, וּכְלִי קָטָן שֶׁנִּפְחַת בְּרֻבּוֹ, אֵין מֵרוּחַ וּסְתִימָה מוֹעִילִין בּוֹ, וְשׁוּב אֵינוֹ מַצִּיל בְּצָמִיד פָּתִיל כֵּיוָן דְּבָטַל מִתּוֹרַת כְּלִי. וְאִם מֵרְחוֹ, נַעֲשֶׂה כָאֳכָלִים שֶׁגִּבְּלָן בְּטִיט, שֶׁאֵין הַטִּיט מַצִּילָן: <B>שִׁעוּרָן בְּמַשְׁקִין.</B> בְּכוֹנֵס מַשְׁקֶה: <B>הֶעָשׂוּי לְכָךְ וּלְכָךְ.</B> לְמַשְׁקִין וּלְאֳכָלִין: <B>מַטִּילִין אוֹתוֹ לְחֻמְרוֹ.</B> וְאִם נִקַּב בְּכוֹנֵס מַשְׁקֶה אֵינוֹ מַצִּיל בְּצָמִיד פָּתִיל עַד שֶׁיֻּמְרַח: 

^ פרק י

~ פרק י - משנה א
<B>אֵלּוּ כֵלִים.</B> כְּלֵי גְלָלִים. שֶׁל צְפִיעֵי בָקָר {א}: <B>כְּלֵי אֲבָנִים וּכְלֵי אֲדָמָה.</B> דְּכָל הָנֵי אֵין לָהֶם טֻמְאָה לֹא מִדִּבְרֵי תוֹרָה וְלֹא מִדִּבְרֵי סוֹפְרִים, וּלְכָךְ מַצִּילִין בְּצָמִיד פָּתִיל. וְאַף עַל גַּב דְּכָל כְּלִי פָתוּחַ, בִּכְלִי חֶרֶס מִשְׁתַּעֵי קְרָא, בִּכְלִי שֶׁטֻּמְאָה קוֹדֶמֶת לְפִתְחוֹ {ב} דְּהַיְנוּ כְלִי חֶרֶס שֶׁמִּטַּמֵּא מֵאֲוִירוֹ, מִכָּל מָקוֹם שְׁאָר כֵּלִים נַמִּי מְרַבִּינַן שֶׁמַּצִּילִים, מִדִּכְתִיב וְכָל {ג}: <B>וְעַצְמוֹת הַדָּג.</B> אִם עָשָׂה כְלִי מֵעַצְמוֹת בְּרִיּוֹת שֶׁבַּיָּם, מַצִּילִים, לְפִי שֶׁאֵין מְקַבְּלִים טֻמְאָה, כְּדִתְנַן לְקַמָּן בְּפֶרֶק י"ז כָּל שֶׁבַּיָּם טָהוֹר. וְכָל כֵּלִים מֵעַצְמוֹת הָעוֹף טְהוֹרִים, דִּכְתִיב (בְּמִדְבַּר לא) וְכָל מַעֲשֵׂה עִזִּים, פְּרָט לָעוֹפוֹת: <B>כְּלֵי עֵץ הַטְּהוֹרִים.</B> כְּגוֹן כֵּלִים גְּדוֹלִים הַבָּאִים בְּמִדָּה שֶׁמַּחֲזִיקִים אַרְבָּעִים סְאָה בְלַח שֶׁהֵן כּוֹרַיִם בְּיָבֵשׁ, דְּלֹא מְקַבְּלֵי טֻמְאָה, דְּבָעִינַן דּוּמְיָא דְשַׂק שֶׁמִּטַּלְטֵל מָלֵא וְרֵיקָן, וְכֵיוָן שֶׁהֵן גְּדוֹלִים כָּל כָּךְ אֵין מִטַּלְטְלִים מְלֵאִים, וּמַצִּילִים בְּצָמִיד פָּתִיל {ו}: <B>מִפִּיהֶן.</B> שֶׁהַצָּמִיד פָּתִיל בְּפִיהֶן: <B>מִצִּדֵּיהֶן.</B> אִם נִקְּבוּ בְצִדֵּיהֶן וְהִקִּיפָן צָמִיד פָּתִיל: <B>רַבִּי אֱלִיעֶזֶר מְטַמֵּא.</B> קָסָבַר כָּפוּי אֵינוֹ מַצִּיל, וַאֲפִלּוּ מֵרְחוֹ לְמַטָּה בַקַּרְקַע. שֶׁנֶּאֱמַר צָמִיד פָּתִיל עָלָיו, וְלֹא צָמִיד פָּתִיל עַל גַּבּוֹ {ח}. וְאֵין הֲלָכָה כְּרַבִּי אֱלִיעֶזֶר: <B>עַל הַכֹּל מַצִּילִים.</B> כָּל הָנֵי כֵּלִים דִּתְנַן בְּמַתְנִיתִין, מַצִּילִין עַל כָּל מַה שֶּׁבְּתוֹכָן בֵּין הָיוּ בְתוֹכָן כְּלֵי שֶׁטֶף בֵּין כְּלֵי חֶרֶס בֵּין בְּגָדִים בֵּין אֳכָלִים וּמַשְׁקִים: <B>חוּץ מִכְּלֵי חֶרֶס.</B> שֶׁאֵין מַצִּילִים אֶלָּא עַל אֳכָלִים וּמַשְׁקִים וּכְלֵי חֶרֶס שֶׁבְּתוֹכָן, דְּבָרִים שֶׁאֵין לָהֶן טָהֳרָה בַמִּקְוֶה, וְלֹא עַל כְּלֵי מַתָּכוֹת וּבְגָדִים שֶׁיֵּשׁ לָהֶם טָהֳרָה בַמִּקְוֶה. וְטַעְמָא פָרֵישְׁנָא בְּפִרְקִין דִּלְעֵיל. וּמִשְׁנָה זוֹ לְאַחַר חֲזָרָה שֶׁחָזְרוּ בֵית הִלֵּל לְהוֹרוֹת כְּדִבְרֵי בֵית שַׁמַּאי: 

~ פרק י - משנה ב
<B>בַּמֶּה מַקִּיפִין.</B> בַּמֶּה סוֹתְמִים פִּי הַכְּלִי אוֹ מְדַבְּקִים הַכִּסּוּי עַל פִּי הַכְּלִי וְיֵחָשֵׁב צָמִיד פָּתִיל: <B>גִּפְּסִיס.</B> מִין סִיד הוּא, וְיוֹתֵר לָבָן מִסִּיד, וְנִשְׂרָף בְּכִבְשָׁן כְּמוֹ הַסִּיד: <B>חַרְסִית.</B> כְּתִישַׁת חֲרָסִים, וְלָשִׁים אוֹתָהּ בַמַּיִם: <B>בַּעַץ.</B> הוּא בְּדִיל. אֶת הַבְּדִיל, מְתַרְגְּמִינַן יַת אַבְצָא. וְתַרְגּוּם יְרוּשַׁלְמִי בַּעְצָא: <B>שֶׁהוּא פָתִיל וְאֵינוֹ צָמִיד.</B> כְּלוֹמַר כִּסּוּי הוּא, אֲבָל אֵינוֹ מְחֻבָּר וּמְדֻבָּק יָפֶה עַל פִּי הַכְּלִי: <B>לֹא בִדְבֵלָה שְׁמֵנָה וְלֹא בְּבָצֵק שֶׁנִּלּוֹשׁ בְּמֵי פֵרוֹת.</B> וְאַף עַל גַּב דְּמַצִּילִים שֶׁהֲרֵי לֹא הֻכְשְׁרוּ לְקַבֵּל טֻמְאָה, אַף עַל פִּי כֵן לְכַתְּחִלָּה אֵין מַקִּיפִין בָּהֶן, גְּזֵרָה שֶׁמָּא יֻכְשְׁרוּ {י}, שֶׁיִּפְּלוּ עֲלֵיהֶן מַשְׁקִין הַמַּכְשִׁירִים, וְאֵין דָּבָר טָמֵא מַצִּיל: <B>וְאִם הִקִּיף.</B> וְלֹא בָא עֲלֵיהֶן מַיִם אוֹ אֶחָד מִן הַמַּשְׁקִין הַמַּכְשִׁירִין, הִצִּילוּ: 

~ פרק י - משנה ג
<B>הַמְּחֻלְחֶלֶת.</B> מִתְנַעְנַעַת וּמִתְנַדְנֶדֶת, לְשׁוֹן וַתִּתְחַלְחַל הַמַּלְכָּה: <B>רַבִּי יְהוּדָה אוֹמֵר מַצֶּלֶת.</B> דַּחֲשִׁיב לָהּ צָמִיד פָּתִיל {יא} הוֹאִיל וְאֵינָהּ יוֹצֵאת: <B>וַחֲכָמִים אוֹמְרִים אֵינָהּ מַצֶּלֶת.</B> דְּכֵיוָן דְּמִתְחַלְחֶלֶת לָאו צָמִיד פָּתִיל הוּא. וַהֲלָכָה כַּחֲכָמִים: <B>הָיָה בֵית אֶצְבַּע.</B> שֶׁל מְגוּפָה מְשֻׁקָּע וְנִכְנָס לְתוֹךְ הֶחָבִית, חֲשִׁיב הַשֶּׁרֶץ שֶׁבְּתוֹכָהּ כְּאִלּוּ הוּא בְתוֹךְ הֶחָבִית. וּבֵית אֶצְבַּע הוּא הַמָּקוֹם מִן הַמְּגוּפָה שֶׁאָדָם מַכְנִיס אֶצְבָּעוֹ לְתוֹכוֹ: <B>אֳכָלִים שֶׁבְּתוֹכָהּ.</B> שֶׁבְּתוֹךְ בֵּית אֶצְבַּע הַשּׁוֹקֵעַ וְנִכְנָס לְתוֹךְ הֶחָבִית: <B>טְמֵאִים.</B> דִּמְגוּפַת הֶחָבִית כֶּחָבִית דָּמְיָא: 

~ פרק י - משנה ד
<B>הַכַּדּוּר.</B> פלוט"א בְּלַעַ"ז {יב}: <B>הַפְּקַעַת שֶׁל גֶּמִי.</B> לַח אָרֹךְ שֶׁכּוֹרְכִים אוֹתוֹ זֶה עִם זֶה וְעוֹשִׂים אוֹתוֹ עָגֹל כְּמִין פְּקָעִיּוֹת שֶׁל שְׁתִי. גלומור"ש בְּלַעַ"ז: <B>עַד שֶׁיְּמָרַח.</B> מִלְּמַטָּה שֶׁל כַּדּוּר אוֹ שֶׁל פְּקַעַת וּלְמַעְלָה, כְּדֵי שֶׁיְּכַסֶּה כֻּלּוֹ, מִפְּנֵי שֶׁהוּא חָלוּל: <B>וְכֵן מַטְלִית שֶׁל בֶּגֶד.</B> דְּכָל הָנֵי חֲלוּלִים נִינְהוּ. וְכֻלְּהוּ אֵין מַצִּילִין אֶלָּא כְּשֶׁאֵין בָּהֶם שִׁעוּר לְקַבֵּל טֻמְאָה: <B>וּקְשָׁרָהּ בִּמְשִׁיחָה.</B> בְּחוּט דַּק כְּדֶרֶךְ שֶׁעוֹשִׂים כְּשֶׁמְּכַסִּים פִּי הַנּוֹד בְּבֶגֶד אוֹ בִנְיָר שֶׁקּוֹשְׁרִים אוֹתוֹ, וּמוּסָף עַל הַקְּשִׁירָה בָעֵי נַמִּי מְרִיחָה מִן הַצְּדָדִין: 

~ פרק י - משנה ה
<B>חָבִית שֶׁנִּתְקַלְּפָה.</B> חָבִית זְפוּתָה מִבִּפְנִים וְנִטַּל חֶרֶס מִמֶּנָּה מִבַּחוּץ, וְהַזֶּפֶת עוֹמֵד כְּנֶגְדּוֹ מִבִּפְנִים {יג}: <B>קְבוֹתִים.</B> קַנְקַנִּים שֶׁל חֶרֶס שֶׁמַּנִּיחִין בָּהֶן מֻרְיָס נִקְרָאִים קְבוֹתִים: <B>שֶׁגְּפָתָן.</B> שֶׁכִּסָּה אוֹתָן בְּמִין סִיד שֶׁקּוֹרִין גִּפְּסִים דִּתְנַן לְעֵיל שֶׁמַּקִּיפִין בּוֹ: <B>עִם הַשָּׂפָה.</B> לְמַטָּה מִשְּׂפַת הַכְּלִי, שֶׁנִּמְצָא הַצָּמִיד פָּתִיל מִבִּפְנִים וְהַשָּׂפָה מְגֻלָּה מִבַּחוּץ: <B>רַבִּי יְהוּדָה אוֹמֵר אֵין מַצִּילִין.</B> דְּקָסָבַר צָמִיד פָּתִיל עָלָיו כְּתִיב, וְלֹא צָמִיד פָּתִיל מִתּוֹכוֹ. וְאֵין הֲלָכָה כְּרַבִּי יְהוּדָה: 

~ פרק י - משנה ו
<B>וּסְתָמוּהָ שְׁמָרִים הִצִּילוּהָ.</B> סְתָמָא כַּחֲכָמִים דְּיֵשׁ צָמִיד פָּתִיל מִבִּפְנִים: <B>עַד שֶׁיְּמָרַח.</B> סָבִיב לַזְּמוֹרָה מִן הַצְּדָדִים. אֲבָל עַל הַזְּמוֹרָה עַצְמָהּ לֹא בָעֵי מֵרוּחַ: <B>נֶסֶר.</B> פְּשׁוּטֵי כְלֵי עֵץ הוּא: <B>בְּסִינִים.</B> שֶׁנָּתַן בֵּין נֶסֶר לְנֶסֶר קְלִפּוֹת דַּקּוֹת שֶׁל סְנֶה {טו}: <B>אוֹ בְשֹׁגְמִין.</B> קְלִפֵּי עֵץ שֶׁל שֹׁגְמִין. וְאוֹתָן קְלִפִּין נָתַן בֵּין נֶסֶר לְנֶסֶר כְּדֵי לְחַבְּרָן: 

~ פרק י - משנה ז
<B>תַּנּוּר יָשָׁן.</B> שֶׁהֻסַּק כְּדֵי לֶאֱפוֹת בּוֹ סֻפְגָּנִים, שֶׁזּוֹ הִיא גְּמַר מְלַאכְתּוֹ לִהְיוֹת חֲשׁוּב כְּלִי לְקַבֵּל טֻמְאָה: <B>חָדָשׁ.</B> שֶׁלֹּא הֻסַּק וְאֵינוֹ מְקַבֵּל טֻמְאָה: <B>וּסְרֵידָא עַל פִּי הַיָּשָׁן.</B> וְאֵינָהּ מְמֻרַחַת בְּטִיט, וְאֵין כָּאן צָמִיד פָּתִיל: <B>נִטַּל הַיָּשָׁן וּסְרֵידָא נוֹפֶלֶת.</B> שֶׁאֵינָהּ נִסְמֶכֶת עַל פִּי הֶחָדָשׁ: <B>הַכֹּל טָמֵא.</B> שֶׁהַיָּשָׁן שֶׁעָלָיו הַסְּרֵידָא חֲשׁוּב כְּלִי וְאֵינוֹ מַצִּיל אֶלָּא בְּצָמִיד פָּתִיל, וַהֲרֵי אֵין כָּאן צָמִיד פָּתִיל. וְהֶחָדָשׁ שֶׁאֵינוֹ כְּלִי הָיָה חוֹצֵץ בִּפְנֵי הַטֻּמְאָה מִשּׁוּם אֹהֶל אִם הָיְתָה הַסְּרֵידָא נִסְמֶכֶת עָלָיו, דְּכָל הַמַּצִּיל מִשּׁוּם אֹהֶל אֵינוֹ צָרִיךְ לְצָמִיד פָּתִיל. אֲבָל בִּזְמַן שֶׁאֵין הַסְּרֵידָה נִסְמֶכֶת עָלָיו אֵין כָּאן אֹהֶל, הִלְכָּךְ הַכֹּל טָמֵא: <B>אִם אֵין בֵּין חָדָשׁ לַסְּרֵידָא פוֹתֵחַ טֶפַח.</B> אִם אֵין גֹּבַהּ טֶפַח בֵּין הַכִּסּוּי שֶׁעַל הַיָּשָׁן לַפֶּה שֶׁל הַתַּנּוּר הֶחָדָשׁ, נֶחְשָׁב הַכִּסּוּי שֶׁעַל הַיָּשָׁן כְּאִלּוּ הוּא בְּפִי הֶחָדָשׁ, וְנַעֲשָׂה הֶחָדָשׁ אֹהֶל וְחוֹצֵץ בִּפְנֵי הַטֻּמְאָה וְכָל מַה שֶּׁבְּתוֹכוֹ טָהוֹר: 

~ פרק י - משנה ח
<B>לְפָסִין.</B> כְּמוֹ אִלְפָּסִין. מַחֲבוֹת גְּדוֹלוֹת שֶׁל בַּרְזֶל {יז} שֶׁמְּבַשְּׁלִין בָּהֶן: <B>וְשִׂפְתוֹתֵיהֶן שָׁווֹת.</B> שֶׁאֵין שְׂפַת אַחַת מֵהֶן גְּבוֹהָה מֵחֲבֶרְתָּהּ: <B>בָּעֶלְיוֹנָה.</B> הִיא הַפְּנִימִית שֶׁהַחִיצוֹנָה תַחְתֶּיהָ: <B>הִיא טְמֵאָה כוּ'.</B> אִם הַשֶּׁרֶץ בָּעֶלְיוֹנָה, אֳכָלִין שֶׁבַּתַּחְתּוֹנָה טְהוֹרִין {יח}, דְּרַחֲמָנָא אָמַר (וַיִּקְרָא יא) כָּל אֲשֶׁר יִפֹּל אֶל תּוֹכוֹ, וְלֹא אֶל תּוֹךְ תּוֹכוֹ, וְהַשֶּׁרֶץ שֶׁבָּעֶלְיוֹנָה תּוֹךְ תּוֹכוֹ דְתַחְתּוֹנָה הוּא. וְאִם הַשֶּׁרֶץ בַּתַּחְתּוֹנָה, לֹא נִטְמְאוּ הָאֳכָלִים שֶׁבָּעֶלְיוֹנָה, דְּרַחֲמָנָא אָמַר (שָׁם) כָּל אֲשֶׁר בְּתוֹכוֹ יִטְמָא, וְלֹא שֶׁבְּתוֹךְ תּוֹכוֹ: <B>הָיוּ בְכוֹנֵס מַשְׁקֶה.</B> כְּלוֹמַר נְקוּבִים בְּכוֹנֵס מַשְׁקֶה דְּהַיְנוּ כְדֵי טָהֳרָתָן, דְּאִלְפָּסִין עֲשׂוּיִין לְמַשְׁקִים וּלְאֳכָלִין, וּמְטִילִין אוֹתוֹ לְחֻמְרוֹ בְּכוֹנֵס מַשְׁקֶה {יט}: <B>הַשֶּׁרֶץ בָּעֶלְיוֹנָה.</B> דְּהַיְנוּ הַפְּנִימִית: <B>כֻּלָּן טְמֵאוֹת.</B> דְּרוֹאִין אֶת הַשֶּׁרֶץ כְּאִלּוּ הוּא בְכָל אַחַת, כֵּיוָן דִּנְקוּבוֹת בְּכוֹנֵס מַשְׁקֶה: <B>בַּתַּחְתּוֹנָה.</B> דְּהִיא הַחִיצוֹנָה: <B>הִיא טְמֵאָה וְכֻלָּן טְהוֹרוֹת.</B> דְּאֵין טֻמְאָה נִכְנֶסֶת דֶּרֶךְ שׁוּלָיו. וּמִיהוּ אִם הָיוּ אֳכָלִים וּמַשְׁקִים בַּפְּנִימִית, נִטְמְאוּ, כֵּיוָן דְּלֹא מֵרַח הַנֶּקֶב כִּדְמוּכָח לְעֵיל בְּפֶרֶק שְׁמִינִי. וְהַיְנוּ טַעֲמָא, מִשּׁוּם דְּנִקַּב בִּכְדֵי טָהֳרָתוֹ נֶחְשָׁב כַּאֲוִיר שֶׁל חִיצוֹנָה, וָאֳכָלִים וּמַשְׁקִין מִטַּמְּאִין מֵאֲוִיר כְּלִי חֶרֶס וְאֵין אָדָם וְכֵלִים מִטַּמְּאִין מֵאֲוִיר כְּלִי חֶרֶס: <B>הַשֶּׁרֶץ בָּעֶלְיוֹנָה.</B> הַשְׁתָּא מַיְרֵי בִּלְפָסִין שְׁלֵמוֹת: <B>הִיא וְהַתַּחְתּוֹנָה טְמֵאָה.</B> דִּכְמֻנָּח בְּתוֹכָהּ דָּמֵי כֵּיוָן דְּעוֹדֶפֶת. אֲבָל אֶמְצָעִית טְהוֹרָה, דְּאֵין כְּלִי מִטַּמֵּא בַּאֲוִיר כְּלִי חֶרֶס: <B>כֹּל שֶׁיֶּשׁ בּוֹ מַשְׁקֶה טוֹפֵחַ טָמֵא.</B> נִטְמָא מַשְׁקֶה טוֹפֵחַ שֶׁבְּתוֹךְ הַכְּלִי הָאֶמְצָעִי מֵאֲוִיר כְּלִי חֶרֶס, וְחָזַר הַמַּשְׁקֶה וְטִמֵּא אֶת הַכֵּלִים. דְּרַבָּנָן גָּזְרוּ עַל מַשְׁקֶה שֶׁיְּטַמֵּא כְלִי, גְּזֵרָה מִשּׁוּם מַשְׁקֶה זָב וְזָבָה. וְהוּא הַדִּין דַּהֲוֵי מָצֵי לְאַשְׁמוֹעִינַן חִדּוּשׁ זֶה שֶׁל מַשְׁקֶה טוֹפֵחַ בָּרֵישָׁא כְּשֶׁהַשֶּׁרֶץ בָּעֶלְיוֹנָה וְהַתַּחְתּוֹנָה עוֹדֶפֶת וְיֵשׁ מַשְׁקֶה טוֹפֵחַ בָּאֶמְצָעִי {כ}: 

^ פרק יא

~ פרק יא - משנה א
<B>כְּלֵי מַתָּכוֹת פְּשׁוּטֵיהֶן טְמֵאִים.</B> דְּלֹא אִתַּקַּשׁ לְשַׂק: <B>חָזְרוּ לְטֻמְאָתָן הַיְשָׁנָה.</B> חֲכָמִים גָּזְרוּ עַל כְּלֵי מַתָּכוֹת שֶׁהִתִּיכָן וְעָשָׂה מֵהֶן כֵּלִים חֲדָשִׁים, שֶׁיַּחְזְרוּ לְטֻמְאָתָן הַיְשָׁנָה. גְּזֵרָה שֶׁמָּא יֹאמְרוּ שְׁבִירָתָן שֶׁל כֵּלִים מְטַהֲרָתָן וּטְבִילָתָן מְטַהֲרָתָן. מַה שְּׁבִירָתָן אֵינָהּ טְעוּנָה הַעֲרֵב שֶׁמֶשׁ, שֶׁהֲרֵי מִשְׁתַּמְשִׁין בָּהֶן בְּאוֹתוֹ הַיּוֹם שֶׁנִּטְמְאוּ, וּשְׁבָרָן וְחָזַר וַעֲשָׂאָן חֲדָשִׁים, אַף טְבִילָתָן אֵינָהּ טְעוּנָה הַעֲרֵב שֶׁמֶשׁ, וְאָתְיָא לְמֶעֱבַד תְּרוּמָה וְקָדָשִׁים בְּכֵלִים שֶׁלֹּא הֶעֱרִיב שִׁמְשָׁן {א}: <B>לֹא לְכָל טֻמְאָה אֶלָּא לְטֻמְאַת הַנָּפֶשׁ.</B> רַבָּן שִׁמְעוֹן בֶּן גַּמְלִיאֵל סָבַר דְּטַעֲמָא דְגָזְרוּ עַל כְּלֵי מַתָּכוֹת שֶׁיַּחְזְרוּ לְטֻמְאָתָן יְשָׁנָה אֵינָהּ אֶלָּא גְזֵרָה שֶׁמָּא תִשְׁתַּכַּח תּוֹרַת מֵי חַטָּאת מִן הַכֵּלִים, שֶׁאֵין לְךָ אָדָם מַמְתִּין שִׁבְעַת יָמִים אֶלָּא שׁוֹבְרָן מִיָּד וְחוֹזֵר וְעוֹשֶׂה אוֹתָן חֲדָשִׁים, הִלְכָּךְ לֹא גָזְרוּ אֶלָּא לְטֻמְאַת מֵת בִּלְבַד שֶׁצְּרִיכִים הַזָּאַת שְׁלִישִׁי וּשְׁבִיעִי. וְאֵין הֲלָכָה כְּרַבָּן שִׁמְעוֹן בֶּן גַּמְלִיאֵל: 

~ פרק יא - משנה ב
<B>שֶׁיֶּשׁ לוֹ שֵׁם בִּפְנֵי עַצְמוֹ.</B> שֶׁהוּא יָדוּעַ וְנִכָּר וּמְיֻחָד בִּשְׁמוֹ: <B>טָמֵא.</B> בֵּין יֵשׁ לוֹ בֵּית קִבּוּל בֵּין אֵין לוֹ בֵּית קִבּוּל: <B>הַנֶּגֶר.</B> יָתֵד שֶׁל בַּרְזֶל שֶׁנּוֹעֵץ רֹאשׁוֹ אֶחָד בַּקַּרְקַע וְרֹאשׁוֹ הַשֵּׁנִי אֲחוֹרֵי הַדֶּלֶת. אִי נַמִּי, כְּמִין עַמּוּד שֶׁסּוֹגֵר וּמַבְרִיחַ הַדֶּלֶת מִן הַקָּצֶה אֶל הַקָּצֶה: <B>מַנְעוּל.</B> כָּל דָּבָר שֶׁנּוֹעֲלִים וְסוֹגְרִים בּוֹ הַדֶּלֶת נִקְרָא מַנְעוּל. וְדֻגְמָתוֹ בַּמִּקְרָא בְּשִׁיר הַשִּׁירִים (פֶּרֶק ה) עַל כַּפּוֹת הַמַּנְעוּל: <B>פּוֹתָה.</B> כְּמִין כּוֹס קָטָן שֶׁל בַּרְזֶל קוֹבְעִים בָּאָרֶץ, וְצִיר הַדֶּלֶת סוֹבֵב עָלָיו כְּדֵי שֶׁיְּהֵא נוֹחַ לְהִפָּתֵחַ וּלְהִסָּגֵר. וְדֻגְמָתוֹ בַמִּקְרָא (מְלָכִים א ז) וְהַפֹּתוֹת לְדַלְתוֹת הַבַּיִת הַפְּנִימִי: <B>וְהַצִּנּוֹר.</B> קנאל"י בְּלַעַ"ז: <B>שֶׁנַּעֲשׂוּ לַקַּרְקָע.</B> לְהִשְׁתַּמֵּשׁ בַּקַּרְקַע. וְכָל הַמְחֻבָּר לַקַּרְקַע {ג} הֲרֵי הוּא כַקַּרְקַע וְאֵינוֹ מְקַבֵּל טֻמְאָה: 

~ פרק יא - משנה ג
<B>הָעֶשֶׁת.</B> חֲתִיכָה שֶׁל בַּרְזֶל כְּשֶׁמּוֹצִיאִים אוֹתוֹ מִן הַמַּחְצָב {ד}: <B>חֲרָרָה.</B> לְאַחַר שֶׁמַּתִּיכִים הַבַּרְזֶל עוֹשִׂים מִמֶּנּוּ עִגּוּל כְּמִין עוּגָה: <B>סוֹבֵב שֶׁל גַּלְגַּל.</B> גַּלְגַּל הָעֲגָלָה שֶׁל עֵץ, עוֹשִׂים סְבִיבוֹ טַס שֶׁל בַּרְזֶל שֶׁלֹּא יִשָּׁבֵר בַּטְּרָשִׁים וּבַסְּלָעִים: <B>טַסִּין.</B> וַיְרַקְּעוּ אֶת פַּחֵי הַזָּהָב (שְׁמוֹת לט), מְתַרְגְּמִינַן וְרַדִּידוּ יַת טַסֵּי דְּדַהֲבָא: <B>כַּנֵּי כֵלִים.</B> בְּסִיסֵי כֵלִים. לְשׁוֹן וְאֶת כַּנּוֹ (שָׁם), דִּמְתַרְגְּמִינַן וְיַת בְּסִיסֵיהּ: <B>הוֹגְנֵי כֵלִים.</B> כְּמִין עֲנָק סְבִיבוֹת שְׂפַת הַכֵּלִים {ו}: <B>אָזְנֵי כֵלִים.</B> בֵּית יָד שֶׁאוֹחֲזִים בּוֹ הַכְּלִי: <B>הַשְּׁחוֹלוֹת.</B> מַה שֶּׁנִּשְׁתַּיֵּר מִן הַכְּלִי לְאַחַר שֶׁנַּעֲשָׂה. לְשׁוֹן כְּמִשְׁחַל בִּינִיתָא מֵחֲלָבָא (בְּרָכוֹת דַּף ח.) כִּי מִן הַמַּיִם מְשִׁיתִהוּ (שְׁמוֹת ב), מְתַרְגְּמִינַן אֲרֵי מִן מַיָּא שְׁחַלְתֵּיהּ: <B>גְּרוּדוֹת.</B> שֶׁנִּגְרַד מִן הַכְּלִי בִּשְׁעַת עֲשִׂיָּתוֹ. לְשׁוֹן לְהִתְגָּרֵד בּוֹ הָאָמוּר בְּאִיּוֹב (פֶּרֶק ב): <B>טְהוֹרִים.</B> דְּלֹא חָיְשִׁינַן בְּכָל הָנֵי שֶׁמָּא מִכְּלִי טָמֵא בָאוּ וּכְשֶׁחָזַר וְעָשָׂה מֵהֶן כְּלִי חָזְרוּ לְטֻמְאָתָן יְשָׁנָה, דְּכָל הָנֵי לֹא נִרְאוּ לְקַבֵּל טֻמְאָה מֵעוֹלָם, מִשּׁוּם דְּגָלְמֵי כְלֵי מַתָּכוֹת נִינְהוּ, וְגָלְמֵי כְלֵי מַתָּכוֹת אֵין מְקַבְּלִין טֻמְאָה. וְהָכִי תַנְיָא בַּתּוֹסֶפְתָּא, גָּלְמֵי כְלֵי מַתָּכוֹת טְהוֹרִים, וְאֵלּוּ הֵן גָּלְמֵי כְלֵי מַתָּכוֹת, כָּל שֶׁעָתִיד לָשׁוּף {ז}, לְשַׁבֵּץ, לְגָרֵד {ח}, וּלְכַרְכֵּב, וּלְהָקִישׁ בְּקֻרְנָס, מְחֻסָּר אֹגֶן אוֹ אֹזֶן, טָהוֹר: <B>אַף מִן הַקְּצוּצוֹת.</B> אִם קָצַץ כֵּלִים לַחֲתִיכוֹת, כֵּלִים הַנַּעֲשִׂים מֵאוֹתָן חֲתִיכוֹת לֹא חָזְרוּ לְטֻמְאָתָן יְשָׁנָה {ט}. וְאֵין הֲלָכָה כְּרַבִּי יוֹחָנָן בֶּן נוּרִי: <B>גְּרוּטָאוֹת.</B> כֵּלִים שֶׁנִּשְׁתַּבְּרוּ מִפְּנֵי תַשְׁמִישָׁן וְנַעֲשָׂה בָּהֶן חֲתִיכוֹת קְטַנּוֹת אַחֲרֵי בְלוֹתָן נִקְרָאִים גְּרוּטוֹת. וְהֵן קְטַנִּים מִשִּׁבְרֵי כֵלִים: <B>וּמִן הַמַּסְמְרוֹת שֶׁיָּדוּעַ שֶׁנַּעֲשׂוּ מִכֵּלִים.</B> אַף עַל גַּב דְּלֹא יָדְעִינַן אִם מִכֵּלִים טְהוֹרִים בָּאוּ אוֹ מִן הַטְּמֵאִין: <B>טְמֵאִין.</B> טְמֵאִים הַכֵּלִים הַנַּעֲשִׂים מֵהֶם. דְּחָיְשִׁינַן שֶׁמָּא מִכֵּלִים טְמֵאִין בָּאוּ וְחָזְרוּ לְטֻמְאָתָן הַיְשָׁנָה: <B>מִן הַמַּסְמְרוֹת.</B> סְתָם. דְּלֹא יָדְעִינַן אִם נַעֲשׂוּ מִכֵּלִים אוֹ מִן הָעֶשֶׁת: <B>בֵּית שַׁמַּאי מְטַמְּאִין.</B> דְּגָזְרוּ הָנֵי אַטּוּ הָנֵי: <B>וּבֵית הִלֵּל מְטַהֲרִין.</B> דְּלֹא גָזְרוּ: 

~ פרק יא - משנה ד
<B>בַּרְזֶל טָמֵא.</B> שֶׁבָּא מִשִּׁבְרֵי כֵלִים: <B>שֶׁבְּלָלוֹ.</B> שֶׁטְּרָפָן זֶה בָזֶה וְהִתִּיכָן וְעָשָׂה מִשְּׁנֵיהֶם כְּלִי: <B>בַּרְזֶל טָהוֹר.</B> שֶׁבָּא מִן הָעֶשֶׁת וּמִן הַחֲרָרָה וְכוּ': <B>אִם רֹב מִן הַטָּמֵא טָמֵא.</B> דְּחוֹזֵר לְטֻמְאָתוֹ הַיְשָׁנָה: <B>הַחֲלָמָא.</B> טִיט הַדָּבֵק כְּלֹבֶן בֵּיצָה {י}: <B>וּמִן הַגְּלָלִים.</B> שֶׁעֵרֵב הַטִּיט עִם גְּלָלֵי הַבָּקָר וְעָשָׂה מֵהֶן כֵּלִים וּצְרָפָן בַּכִּבְשָׁן. אִם רֹב מִן הַחֲלָמָא. מְקַבְּלִים טֻמְאָה כְּדִין כְּלֵי חֶרֶס. וְאִם רֹב מִן הַגְּלָלִים, טְהוֹרִים, דִּכְלֵי גְלָלִים אֵין מְקַבְּלִין טֻמְאָה: <B>קְלוֹסְטְרָא.</B> הַנֶּגֶר שֶׁל הַדֶּלֶת. וְהוּא הַיָּתֵד שֶׁנּוֹעֲלִים בּוֹ הַדֶּלֶת כִּדְפָרֵישְׁנָא לְעֵיל, רְגִילִים לַעֲשׂוֹת בְּרֹאשׁוֹ כְמִין תַּפּוּחַ, וְהוּא נִקְרָא גְלוֹסְטְרָא. וְאִם נַעֲשָׂה מִבַּרְזֶל טָמֵא, חוֹזֵר לְטֻמְאָתוֹ הַיְשָׁנָה, לְפִי שֶׁרָאוּי לָדוּךְ בּוֹ שׁוּמִין בִּמְדוֹכָה: <B>וּמְצֻפָּה טְהוֹרָה.</B> אִם הָיְתָה שֶׁל בַּרְזֶל טָהוֹר וּמְצֻפָּה שֶׁל מַתֶּכֶת טָמֵא, טְהוֹרָה, דְּבָתַר עִקָּרָא אָזְלִינַן וְלֹא בָתַר הַצִּפּוּי שֶׁהוּא שֶׁל מַתֶּכֶת טָמֵא {יא}: <B>הַפִּין וְהַפּוּרְנָא.</B> שִׁנַּיִם הַקְּבוּעִים בַּפּוֹתַחַת, וְהַפִּין נִכְנָס בְּתוֹךְ הַפּוּרְנָא {יב}: <B>שׁוֹמְטָהּ מִפֶּתַח זֶה וְתוֹלָהּ בַּחֲבֵרוֹ.</B> עַל יְדֵי גְרִירָה בִלְבַד, דְּטִלְטוּל מִן הַצַּד הוּא. אֲבָל טִלְטוּל גָּמוּר, לֹא. וְרַבִּי טַרְפוֹן שָׁרֵי אֲפִלּוּ טִלְטוּל גָּמוּר כִּי אָרְחֵיהּ. וְשֶׁמָּא אֲתָא תַנָּא לְאַשְׁמְעִינַן הָכָא דִקְלוֹסְטְרָא טְמֵאָה דִתְנַן בָּרֵישָׁא לָאו דִּבְרֵי הַכֹּל הִיא אֶלָּא פְּלֻגְתָּא דְרַבִּי יְהוֹשֻׁעַ וְרַבִּי טַרְפוֹן, דִּלְרַבִּי יְהוֹשֻׁעַ טְהוֹרָה, דְּכִי הֵיכִי דְלָא מְשַׁוֵּי לַהּ מָנָא לְעִנְיַן שַׁבָּת הָכִי נַמִּי לֹא מְשַׁוֵּי לַהּ מָנָא לְעִנְיַן טֻמְאָה: 

~ פרק יא - משנה ה
<B>עַקְרָב שֶׁל פְּרֻמְבְּיָא.</B> מֶתֶג וָרֶסֶן וּפְרֻמְבְּיָא, אֶחָד הֵן. וְהַבַּרְזֶל הַנִּכְנָס בְּפִי הַבְּהֵמָה נִקְרָא עַקְרָב: <B>וּלְחָיַיִם.</B> מְחֻבָּרִים לָעַקְרָב כְּמִין שְׁנֵי טַסִּין מְצֻיָּרִים, אֶחָד מִכָּאן וְאֶחָד מִכָּאן עַל לְחָיֵי הַבְּהֵמָה, עֲשׂוּיִין לְנוֹי. וְהֵן טְהוֹרִין כְּשֶׁהֵן בִּפְנֵי עַצְמָן, דְּתַכְשִׁיטֵי בְהֵמָה נִינְהוּ, וְתַכְשִׁיטֵי בְהֵמָה וְכֵלִים אֵין מְקַבְּלִים טֻמְאָה: 

~ פרק יא - משנה ו
<B>פִּיקָה.</B> כְּמִין כַּדּוּר קָטָן נָקוּב בָּאֶמְצַע שֶׁמְּשִׂימוֹת הַנָּשִׁים בְּרֹאשׁ הַפֶּלֶךְ שֶׁטֹּווֹת בּוֹ כְּדֵי שֶׁיִּכְבַּד: <B>רַבִּי עֲקִיבָא מְטַמֵּא.</B> דִּכְלִי מַתָּכוֹת שֶׁיֵּשׁ לוֹ שֵׁם בִּפְנֵי עַצְמוֹ הוּא, וְטָמֵא, כְּדִתְנַן בְּרֵישׁ פִּרְקִין: <B>וַחֲכָמִים מְטַהֲרִין.</B> דְּאֵין לוֹ שֵׁם בִּפְנֵי עַצְמוֹ אֶלָּא שֵׁם לְוַי {יג}, פִּיקָא שֶׁל כּוּשׁ, אוֹ פִּיקָה שֶׁל אוֹתוֹ דָבָר שֶׁהִיא מְשַׁמֶּשֶׁת לוֹ. וַהֲלָכָה כַּחֲכָמִים: <B>וּמְצֻפָּה.</B> אִם הִיא שֶׁל עֵץ וּמְצֻפָּה בְמַתֶּכֶת טָמֵא: <B>טְהוֹרָה.</B> דְּבָתַר עִקָּרָא אָזְלִינַן, וְלֹא בָתַר הַצִּפּוּי שֶׁהוּא שֶׁל מַתֶּכֶת טָמֵא: <B>כּוּשׁ.</B> פֶּלֶךְ שֶׁהַנָּשִׁים טֹווֹת בּוֹ: <B>וְהַמַּקֵּל.</B> שֶׁל מַתֶּכֶת טָמֵא. הוֹאִיל וְאָדָם רוֹדֶה בוֹ אֶת הַבְּהֵמָה, כִּכְלִי עָשׂוּי לְתַשְׁמִישׁ אָדָם הוּא חָשׁוּב: <B>סִמְפּוֹנְיָא.</B> מִין כְּלִי זֶמֶר הוּא, כְּדִכְתִיב בְּדָנִיֵּאל (פֶּרֶק ג) פְּסַנְתְּרִין וְסִמְפּוֹנְיָא: <B>וְחָלִיל.</B> אַף הוּא מִין שֶׁל כְּלִי זֶמֶר, וְחָלוּל הוּא וְקוֹלוֹ נִשְׁמָע עַד לְמֵרָחוֹק: <B>וּמְצֻפִּין טְהוֹרִים.</B> אִם [הוּא] שֶׁל עֵץ וּמְצֻפֶּה נְחֹשֶׁת טָמֵא, טָהוֹר הוּא. דְּבָתַר עִקַּר הַכְּלִי אָזְלִינַן שֶׁהוּא שֶׁל עֵץ, וְלָא חֲשִׁיב יֵשׁ לוֹ בֵית קִבּוּל אַף עַל פִּי שֶׁהוּא חָלוּל, כֵּיוָן שֶׁאֵינוֹ עָשׂוּי לְבֵית קִבּוּל: <B>אִם יֶשׁ לָהּ בֵּית קִבּוּל כְּנָפַיִם.</B> כֵּלִים דַּקִּים קְטַנִּים כִּדְמוּת כְּנָפַיִם נוֹתְנִים בְּתוֹךְ הַסִּמְפּוֹנְיָא. שֶׁמְּסַיְּעִים לְהַשְׁמָעַת קוֹל הַנִּגּוּן. וְאִם עָשׂוּ בְתוֹכָהּ מָקוֹם לְבֵית קִבּוּל שֶׁל כְּנָפַיִם הַלָּלוּ, חֲשִׁיב בֵּית קִבּוּל: <B>בֵּין כָּךְ וּבֵין כָּךְ.</B> בֵּין שֶׁהִיא מְצֻפָּה וּבֵין שֶׁאֵינָהּ מְצֻפָּה, טְמֵאָה: 

~ פרק יא - משנה ז
<B>קֶרֶן עֲגֻלָּה וְקֶרֶן פְּשׁוּטָה.</B> חֲצוֹצְרוֹת מִקַּרְנֵי הַבְּהֵמוֹת עֲשׂוּיוֹת פְּרָקִים פְּרָקִים מְחֻבָּרִים {טו}, אֶלָּא שֶׁאַחַת מֵהֶן צוּרָתָהּ עֲגֻלָּה וְאַחֶרֶת פְּשׁוּטָה. וְחִבּוּר הַפְּרָקִים שֶׁל עֲגֻלָּה קָשִׁים וּצְרִיכִים אֻמָּן יוֹתֵר מֵחִבּוּר הַפְּרָקִים שֶׁל פְּשׁוּטָה, וּמִפְּנֵי זֶה אָמְרוּ הַמַּחֲזִיר קֶרֶן עֲגֻלָּה בְשַׁבָּת חַיָּב חַטָּאת, מַה שֶּׁאֵין כֵּן בִּפְשׁוּטָה: <B>קֶרֶן עֲגֻלָּה טְמֵאָה.</B> שֶׁיֵּשׁ לָהּ בֵּית קִבּוּל. וְקֶרֶן פְּשׁוּטָה טְהוֹרָה, שֶׁאֵין לָהּ בֵּית קִבּוּל. וְקַרְנַיִם דִּין כְּלֵי עֶצֶם יֵשׁ לָהֶן, שֶׁפְּשׁוּטֵיהֶן טְהוֹרִים כִּפְשׁוּטֵי כְלֵי עֵץ: <B>מְצֻפִּית.</B> מְקוֹם הַנָּחַת הַפֶּה, וְהוּא הַקָּצָר שֶׁבָּהּ {טז}. מִלְּשׁוֹן עוֹמְדִים צְפוּפִים: <B>טְמֵאָה.</B> דְּחָשְׁבִינַן לָהּ כִּכְלֵי מַתָּכוֹת, וְאַף עַל פִּי שֶׁהִיא פְּשׁוּטָה מְקַבֶּלֶת טֻמְאָה: <B>הַקַּו שֶׁלָּהּ.</B> הַצַּד הָרָחָב שֶׁבָּהּ, אִם הָיָה שֶׁל מַתָּכוֹת: <B>רַבִּי טַרְפוֹן מְטַמֵּא וַחֲכָמִים מְטַהֲרִים.</B> וַהֲלָכָה כַּחֲכָמִים: <B>קְנֵי מְנוֹרָה טְהוֹרִים.</B> שֶׁאֵין לָהֶם שֵׁם בִּפְנֵי עַצְמָן, וּתְנַן לְעֵיל בְּרֵישׁ פִּרְקִין כָּל כְּלִי מַתָּכוֹת שֶׁיֵּשׁ לוֹ שֵׁם בִּפְנֵי עַצְמוֹ, טָמֵא: <B>הַפֶּרַח.</B> מְקוֹם מוֹשַׁב הַנֵּר שֶׁבְּרֹאשׁ הַמְּנוֹרָה פֶּרַח שְׁמוֹ: <B>בָּסִיס.</B> רַגְלֵי הַמְּנוֹרָה שֶׁהִיא יוֹשֶׁבֶת עֲלֵיהֶן: 

~ פרק יא - משנה ח
<B>קַסְדָּא.</B> כּוֹבַע נְחֹשֶׁת שֶׁנּוֹתְנִים אַנְשֵׁי הַמִּלְחָמָה עַל רֹאשָׁן: <B>וּלְחָיַיִם.</B> טַסִּין שֶׁל בַּרְזֶל שֶׁנּוֹתְנִים עַל לְחָיֵיהֶן: <B>אִם יֵשׁ בָּהֶן בֵּית קִבּוּל מַיִם.</B> שֶׁשּׁוֹתִין בָּהֶם מַיִם בַּמִּלְחָמָה: <B>כִּידוֹן.</B> רֹמַח קָטָן שֶׁבְּיַד הַשָּׂרִים וְהַמְּלָכִים {כ}: <B>נִיקוֹן.</B> כְּמוֹ קִינוֹן. לְשׁוֹן וּמִשְׁקַל קֵינוֹ (שְׁמוּאֵל ב כא). וְהוּא הַבַּרְזֶל שֶׁבְּתוֹךְ הָרֹמַח: <B>מַגָּפַיִם.</B> בָּתֵּי שׁוֹקַיִם שֶׁל בַּרְזֶל שֶׁנּוֹשְׂאִין אַנְשֵׁי הַמִּלְחָמָה: <B>תַּכְשִׁיטֵי נָשִׁים.</B> אַף עַל פִּי שֶׁאֵין עֲשׂוּיִין לִמְלָאכָה אֶלָּא לְנוֹי, מְרַבִּינַן לְהוּ מִקְּרָא דִכְתִיב (בְּמִדְבַּר לא) וְכָל אֲשֶׁר לֹא יָבֹא בָּאֵשׁ תַּעֲבִירוּ בַמָּיִם {כא}: <B>עִיר שֶׁל זָהָב.</B> כְּמִין עֲטָרָה נוֹתְנוֹת הַנָּשִׁים בְּרֹאשָׁן עֲשׂוּיָה כְצוּרַת יְרוּשָׁלַיִם: <B>קַטְלָיוֹת.</B> חוּטִים שֶׁל זָהָב שֶׁנּוֹתְנוֹת סְבִיב הַצַּוָּאר. וּמִפְּנֵי שֶׁהָאִשָּׁה חוֹנֶקֶת עַצְמָהּ בָּהֶן כְּדֵי שֶׁתֵּרָאֶה בַּעֲלַת בָּשָׂר, לְכָךְ נִקְרָאִים קַטְלָיוֹת: <B>וּנְזָמִים.</B> יֵשׁ מֵהֶן נִזְמֵי הָאַף וְיֵשׁ מֵהֶן נִזְמֵי הָאֹזֶן {כג}: <B>בְּחוּט שֶׁל פִּשְׁתָּן.</B> שֶׁהָיוּ הַחֻלְיוֹת נְקוּבוֹת וּמִלְּאוּ מֵהֶן הַחוּט: <B>הַחֻלְיוֹת טְמֵאוֹת.</B> דְּכָל חֲדָא בְאַנְפֵּי נַפְשָׁא חֲשִׁיבָא כְלִי מַעֲשֶׂה: <B>שֶׁל אֲבָנִים.</B> שֶׁהָיוּ מַרְגָּלִיּוֹת וַאֲבָנִים נְקוּבוֹת וּמִלְּאוּ מֵהֶן הַחוּט: <B>טָמֵא.</B> הַחוּט, הוֹאִיל וְשֶׁל מַתֶּכֶת הוּא: <B>כִּמְלֹא צַוַּאר קְטַנָּה.</B> כִּמְלֹא צַוָּאר שֶׁל בַּת קְטַנָּה: 

~ פרק יא - משנה ט
<B>כִּקְדֵרָה מִלְּמַטָּה.</B> רָחָב מִלְּמַטָּה וְיֵשׁ לוֹ בֵית קִבּוּל: <B>וְכָעֲדָשָׁה מִלְמַעְלָה.</B> עַל רֹאשׁ הַנֶּזֶם מִלְּמַעְלָה יֵשׁ לוֹ גַרְעִין שֶׁל זָהָב אוֹ שֶׁל כֶּסֶף עָשׂוּי כָּעֲדָשָׁה: <B>וְנִפְרַק.</B> הָעֲדָשָׁה מִן הַקְּדֵרָה: <B>הַקְּדֵרָה טְמֵאָה.</B> שֶׁהֲרֵי יֵשׁ לָהּ בֵּית קִבּוּל {כח}. וְלֹא מִפְּנֵי שֶׁהִיא מִתַּכְשִׁיטֵי נָשִׁים, שֶׁהֲרֵי אֵינָהּ רְאוּיָה לְתַכְשִׁיט כְּמוֹת שֶׁהִיא: <B>וְהָעֲדָשָׁה טְמֵאָה.</B> שֶׁיֵּשׁ לָהּ שֵׁם בִּפְנֵי עַצְמָהּ: <B>צִנּוֹרָא.</B> רֹאשׁ הַנֶּזֶם הַנִּכְנָס בְּנֶקֶב הָאֹזֶן אוֹ בְנֶקֶב הָאַף. וּלְפִי שֶׁהוּא עָשׂוּי כְּמַזְלֵג קָרוּי צִנּוֹרָא. תַּרְגּוּם מִזְלְגוֹתָיו צִנּוֹרְיָתֵהּ: <B>טְהוֹרָה.</B> שֶׁאֵין לָהּ שֵׁם בִּפְנֵי עַצְמָהּ: <B>הֶעָשׂוּי כְּמִין אֶשְׁכּוֹל.</B> נֶזֶם הֶעָשׂוּי אַרְבָּעָה אוֹ חֲמִשָּׁה גַרְגְּרִין זֶה עַל גַּבֵּי זֶה כְּמִין אֶשְׁכּוֹל: <B>וְנִפְרַק טָהוֹר.</B> שֶׁאֵין לְכָל גַּרְגִּיר וְגַרְגִּיר שֵׁם בִּפְנֵי עַצְמוֹ, וְהוּא אֵינוֹ רָאוּי לְתַשְׁמִישׁ מִשֶּׁנִּפְרַק: 

^ פרק יב

~ פרק יב - משנה א
<B>טַבַּעַת אָדָם.</B> כְּגוֹן טַבַּעַת שֶׁל אֶצְבַּע. אֲבָל טַבַּעַת שֶׁהִתְקִינָהּ לַחְגֹּר בּוֹ מָתְנָיו וְלִקְשֹׁר בָּהּ בֵּין כְּתֵפָיו, טְהוֹרָה, וְהַיְנוּ טַבַּעַת כֵּלִים. וְטַעֲמָא, מִשּׁוּם דְּלֹא רַבֵּי קְרָא לְטֻמְאָה אֶלָּא תַכְשִׁיטֵי אָדָם וְלֹא תַכְשִׁיטֵי בְהֵמָה וְכֵלִים {א}: <B>קוֹרַת הַחִצִּים.</B> אִית דִּמְפָרְשֵׁי אַשְׁפָּה שֶׁהַחִצִּים מֻנָּחִים בָּהּ, וְאִית דִּמְפָרְשֵׁי הַמַּטָּרָה לַחֵץ: <B>וְשֶׁל אֲסִירִין.</B> עוֹשִׂין כְּמִין פְּגִימָה בַקּוֹרָה לְהַכְנִיס בָּהּ רֶגֶל אָדָם [וּמַנִּיחִין עֵץ אָרֹךְ עַל גַּבָּהּ] וְאֵין יָכוֹל לָצֵאת. וּבִלְשׁוֹן מִקְרָא קוֹרֵהוּ סַד, וְתָשֵׂם בַּסַּד רַגְלַי (אִיּוֹב יג). וְקוֹרוֹת שֶׁל חִצִּים וְשֶׁל אֲסִירִין הָאֲמוּרִין כָּאן, דְּמַתֶּכֶת נִינְהוּ וְלֹא שֶׁל עֵץ: <B>קוֹלָר.</B> שֶׁנּוֹתְנִים בְּצַוַּאר הָאֲסִירִים. [וְהוּא סוֹגֵר]. תַּרְגּוּם וַיִּתְּנֻהוּ בַסּוּגַר (יְחֶזְקֵאל יט), בְּקוֹלָרִין. וּמִשּׁוּם דְּקוֹלָר עָשׂוּי שֶׁיִּשָּׂאֶנּוּ עִמּוֹ בְכָל מָקוֹם שֶׁהוֹלֵךְ, חֲשׁוּב כְּלִי מַעֲשֶׂה טְפֵי מִקּוֹרַת הָאֲסִירִים שֶׁאֵינוֹ זָז בָּהּ מִמְּקוֹמוֹ, הִלְכָּךְ קוֹלָר טָמֵא: <B>שֶׁיֶּשׁ בָּהּ בֵּית נְעִילָה.</B> עוֹשִׂים לַשַּׁלְשֶׁלֶת בֵּית נְעִילָה [וְנוֹתְנִים אוֹתָהּ בְּרֶגֶל הַסּוּסִים] וְסוֹגְרִים בְּמַפְתֵּחַ, וַחֲשִׁיבָא כְּלִי: <B>לִכְפִיתָה.</B> שַׁלְשְׁלָאוֹת שֶׁכּוֹפְתִים בָּהֶן הַקּוֹף וְגוּרֵי הַכְּלָבִים הַקְּטַנִּים. וּלְנוֹי הֵן עֲשׂוּיִין וַהֲווּ תַכְשִׁיט דִּבְהֵמָה וְלֹא מִטַּמֵּא: <B>סִיטוֹנוֹת.</B> סוֹחֲרִים גְּדוֹלִים שֶׁמּוֹכְרִים בְּמִדָּה גַסָּה. וְיֵשׁ לָהֵן שַׁלְשֶׁלֶת שֶׁקּוֹבְעִים בְּרֹאשָׁהּ אֶחָד הַמִּדָּה, סְאָה אוֹ תַרְקַב, וְרֹאשָׁהּ הַשֵּׁנִי נוֹתְנִים בְּטַבַּעַת שֶׁבַּדֶּלֶת אוֹ בַקּוֹרָה, וְסוֹגְרִים עָלֶיהָ בְּמַפְתֵּחַ כְּדֵי שֶׁלֹּא תִגָּנֵב הַמִּדָּה: <B>וְשֶׁל בַּעֲלֵי בָתִּים טְהוֹרָה.</B> דִּסְתָמָא עֲשׂוּיָה לְנוֹי וְתַכְשִׁיט לַכְּלִי: <B>מַפְתֵּחַ אֶחָד.</B> מֵחֻלְיָא אַחַת. דְּשַׁלְשֶׁלֶת בְּחֻלְיָא אַחַת לֹא עָבְדֵי אֱינָשֵׁי, וְלָא חֲשִׁיבָא כְלִי: <B>אוֹ שֶׁקָּשַׁר חִלָּזוֹן בְּרֹאשָׁהּ.</B> כִּדְמוּת חִלָּזוֹן שֶׁהוּא דָג שֶׁבַּיָּם שֶׁמִּדָּמוֹ צוֹבְעִים הַתְּכֵלֶת קָשַׁר לָהּ בְּרֹאשָׁהּ עָשׂוּי מִבַּרְזֶל, וְהוּא מְשַׁוֵּי לַהּ מָנָא: 

~ פרק יב - משנה ב
<B>קְנֵה מֹאזְנַיִם שֶׁל סָרוֹקוֹת.</B> סוֹרְקֵי צֶמֶר וּפִשְׁתִּים, וּמוֹכְרִים אוֹתוֹ בְּמִנְיַן לִיטְרָאוֹת, כְּשֶׁרוֹצִין לִשְׁקֹל יֵשׁ לָהֶם מַקֵּל אָרֹךְ שֶׁל עֵץ וְתָלוּי בְּרֹאשׁוֹ כְמִין טַבַּעַת מִלְּמַעְלָה, וְאֻנְקְלָיוֹת שֶׁל בַּרְזֶל תְּלוּיִין מִלְּמַטָּה בְשַׁלְשֶׁלֶת, עֲשׂוּיִין כְּמִין וָוִין וְרָאשֵׁיהֶם כְּפוּפִים מִלְּמַעְלָה, וְיֵשׁ לְאוֹתוֹ מַקֵּל טַבַּעַת אַחֶרֶת שֶׁמְּהַלֶּכֶת עַל פְּנֵי כָל הַמַּקֵּל וְאֵינָהּ יְכוֹלָה לָצֵאת מִמֶּנּוּ, וּכְמִין עֶשֶׁת שֶׁל בַּרְזֶל אוֹ שֶׁל נְחֹשֶׁת עָב וְכָבֵד תָּלוּי בְּאוֹתָהּ טַבַּעַת, וּכְשֶׁבָּא לִשְׁקֹל שַׂק שֶׁל צֶמֶר אוֹ שֶׁל מַטְוֶה, תּוֹחֵב אֶת הָאֻנְקְלִי בַּשַּׂק וְאוֹחֵז בַּטַּבַּעַת שֶׁכְּנֶגְדּוֹ לְמַעְלָה וּמַעֲלֵהוּ בָּאֲוִיר, וְהַטַּבַּעַת שֶׁבּוֹ הָעֶשֶׁת שֶׁל בַּרְזֶל תָּלוּי מַרְחִיקָהּ מִטַּבַּעַת שֶׁאוֹחֵז בָּהּ, וּמַכְבֶּדֶת עַל הַקָּנֶה עַד שֶׁיָּבֹא בְיֹשֶׁר שֶׁלֹּא יַכְרִיעַ לְשׁוּם צַד יוֹתֵר, וּלְפִי הַרְחָקַת הַטַּבַּעַת שֶׁבּוֹ הָעֶשֶׁת שֶׁל בַּרְזֶל יוֹדֵעַ חֶשְׁבּוֹן הַמִּשְׁקָל, שֶׁיֵּשׁ סִימָנִים בַּמַּקֵּל, עַד כָּאן לִיטְרָא אַחַת, עַד כָּאן עֲשָׂרָה, עַד כָּאן מֵאָה. וְזֶה נִקְרָא פֶּלֶס בִּלְשׁוֹן מִקְרָא, כְּדִכְתִיב (יְשַׁעְיָה מ) וְשָׁקַל בַּפֶּלֶס הָרִים. פֶּלֶס וּמֹאזְנֵי מִשְׁפָּט לַה' (מִשְׁלֵי טז): <B>וְשֶׁל בַּעֲלֵי בָתִּים.</B> אֵין רְגִילִים לָתֵת בּוֹ אֻנְקְלָיוֹת שֶׁהֵן אוֹתָן הַוָּוִין שֶׁתּוֹחֲבִים בַּשַּׂק לְהַעֲלוֹתוֹ, אֶלָּא בְלֹא אֻנְקְלָיוֹת קוֹשְׁרִים בַּחֶבֶל וְתוֹלִין בַּקָּנֶה. אֻנְקְלָיוֹת גָּרְסִינַן, וְלֹא גָרְסִינַן אֻנְקְיוֹת {ג}: <B>אֻנְקְלִי שֶׁל כַּתָּפִין.</B> עֵץ אָרֹךְ כְּעֵין מוֹט שֶׁהַכַּתָּף מַנִּיחַ עַל כְּתֵפוֹ וְתוֹלֶה בוֹ שְׁנֵי שַׂקִּים אֶחָד לְפָנָיו וְאֶחָד מֵאַחֲרָיו בִּשְׁנֵי אֻנְקְלָיוֹת שֶׁל בַּרְזֶל הַתְּחוּבוֹת בַּמּוֹט עַל שְׁנֵי קְצוֹתָיו: <B>שֶׁל רוֹכְלִים.</B> מוֹכְרֵי בְשָׂמִים וְתַמְרוּקֵי נָשִׁים: <B>טְמֵאָה.</B> מִפְּנֵי שֶׁיֶּשׁ לָהּ בֵּית קִבּוּל: <B>שֶׁלְּפָנָיו טְמֵאָה.</B> לְפִי שֶׁהוּא מִשְׁתַּמֵּשׁ בָּהּ: <B>וְשֶׁלְּאַחֲרָיו טְהוֹרָה.</B> שֶׁאֵינוֹ מִשְׁתַּמֵּשׁ בָּהּ אֶלָּא לִשְׁמִירָה, שֶׁלֹּא יִפֹּל הַמַּשְּׂאוֹי מֵאַחֲרָיו. וְאֵין הֲלָכָה כְּרַבִּי יְהוּדָה: <B>דַּרְגָּשׁ.</B> מִטָּה קְטַנָּה שֶׁל עוֹר וְתוֹלִין רְצוּעוֹת בִּשְׂפַת הָעוֹר סָבִיב וְיֵשׁ אֻנְקְלָיוֹת שֶׁל בַּרְזֶל בַּאֲרֻכּוֹת הַמִּטָּה וּכְשֶׁרוֹצִים לִנְטוֹתָהּ עוֹנְבִין הָרְצוּעוֹת בְּאוֹתָן אֻנְקְלָיוֹת: <B>נַקְלִיטִין.</B> שְׁנֵי עַמּוּדִים שֶׁמַּעֲמִידִין בְּאֶמְצַע דָּפְנֵי הַמִּטָּה, אֶחָד מַרְאֲשׁוֹתֶיהָ וְאֶחָד בְּמַרְגְּלוֹתֶיהָ, וּמְפֻצָּלִין בְּרָאשֵׁיהֶן, וּמַנִּיחִין קָנֶה מִזֶּה לָזֶה וּפוֹרְסִים עָלָיו סָדִין. וּפְעָמִים שֶׁאֵין הָעַמּוּדִים מְפֻצָּלִים, אֶלָּא כְעֵין שְׁנֵי וָוִין מַנִּיחִין בְּרָאשֵׁי הַנַּקְלִיטִין, וְהוּא אֻנְקְלִי: <B>שִׁדָּה.</B> תֵּבָה קְטַנָּה: <B>אָקוֹן.</B> תֵּבָה שֶׁעוֹשִׂין הַצַּיָּדִים לָצוּד בָּהּ דָּגִים {ד}: <B>כָּל הַמְחֻבָּר לַטָּמֵא.</B> אֻנְקְלִי הַמְחֻבֶּרֶת לִכְלִי הַמְקַבֵּל טֻמְאָה, טָמֵא: <B>לַטָּהוֹר.</B> כְּגוֹן מְנוֹרַת הָעֵץ שֶׁהִיא טְהוֹרָה, טְהוֹרָה: <B>אַחַת אַחַת בִּפְנֵי עַצְמָן.</B> כָּל אֻנְקְלִי שֶׁפָּרְשָׁה מִכְּלִי: <B>טְהוֹרָה.</B> לְפִי שֶׁאֵין לָהּ שֵׁם בִּפְנֵי עַצְמוֹ: 

~ פרק יב - משנה ג
<B>טֶנִי.</B> הוּא כְלִי שֶׁל מַתֶּכֶת מַחֲזִיק שְׁלֹשָׁה קַבִּים. וְהוּא מִלְּשׁוֹן וְשַׂמְתָּ בַטֶּנֶא. וּבַעֲלֵי בָתִּים מִשְׁתַּמְּשִׁין בּוֹ שֶׁמַּנִּיחִין שָׁם גְּרוּטָאוֹת מִשִּׁבְרֵי כְלֵי מַתָּכוֹת: <B>רַבָּן גַּמְלִיאֵל מְטַמֵּא.</B> דְּסָבַר כִּסּוּי חֲשׁוּב כְּלִי הוֹאִיל וְיֵשׁ לוֹ בֵית קִבּוּל: <B>וַחֲכָמִים מְטַהֲרִין.</B> דְּסָבְרֵי אֵין כִּסּוּי חֲשִׁיב כְּלִי. וַהֲלָכָה כַּחֲכָמִים: <B>וְשֶׁל רוֹפְאִים טָמֵא.</B> לְדִבְרֵי הַכֹּל. מִפְּנֵי שֶׁהָרוֹפְאִים מַנִּיחִין בּוֹ סַמְמָנִים: <B>מִגְדָּל.</B> בֵּית הָאוֹצָר שֶׁל עֵץ. ארמריא"ו בְּלַעַ"ז. וּבַעֲרָבִי אלמנס"ר: <B>וְשֶׁל רוֹפְאִים טְמֵאָה.</B> מִפְּנֵי שֶׁנּוֹתֵן עָלֶיהָ אֶת הָאִסְפְּלָנִית וְתוֹלֶה בָהּ הַמִּסְפָּרַיִם: <B>הַיַּתּוּכִין.</B> מֶלְקָחַיִם שֶׁנּוֹטֵל בָּהֶם הַכְּלִי שֶׁהִתִּיךְ בּוֹ אֶת הַכֶּסֶף, לְהָרִיקוֹ לְתוֹךְ כְּלִי אַחֵר: <B>וְהַפְּרָכִין.</B> בַּתּוֹסֶפְתָּא מְפָרֵשׁ אֵלּוּ הֵן פְּרָכִין, הַקְּבוּעִים בַּכִּירַיִם. וְרַבּוֹתַי לֹא פֵרְשׁוּהָ לִי {ה}: <B>עַקְרַב בֵּית הַבַּד.</B> בַּרְזֶל עָקוּם דּוֹמֶה לְעַקְרָב, הַקָּבוּעַ בְּקוֹרַת בֵּית הַבַּד {ו} שֶׁדּוֹרְכִים בָּהּ הַזֵּיתִים: <B>אֻנְקְלִי שֶׁבַּכְּתָלִים.</B> וָוִין שֶׁל בַּרְזֶל הַקְּבוּעִים בַּכְּתָלִים לִתְלוֹת בָּהֶם כֵּלִים: <B>טְהוֹרָה.</B> דְּאֵין תַּשְׁמִישָׁן אֶלָּא עִם הַקַּרְקַע: 

~ פרק יב - משנה ד
<B>מַסְמֵר הַגָּרָע.</B> אִזְמֵל שֶׁל אֻמָּן הַמַּקִּיז דָּם. וְנִקְרָא גָרָע עַל שֵׁם שֶׁמְּגָרֵעַ אֶת הַדָּם. וְיֵשׁ מְפָרְשִׁים, מַסְמֵר שֶׁל נַפָּחִים שֶׁקָּבוּעַ לָהֶן מַסְמֵר בַּסַּדָּן, כְּשֶׁמְּסַלְּקִים חֲתִיכָה שֶׁל בַּרְזֶל מִן הָאֵשׁ וְרוֹצֶה לַחְתֹּךְ מִמֶּנָּה מַנִּיחָהּ עַל הַמַּסְמֵר וּמַכֶּה בַקֻּרְנָס וְנִגְרַעַת: <B>אֶבֶן הַשָּׁעוֹת.</B> אֶבֶן שֶׁיֶּשׁ בָּהּ קַוִּים וּרְשׁוּמִים עֲלֵיהֶם שְׁמוֹת הַשָּׁעוֹת, וּמַסְמְרִים תְּחוּבִים בָּהּ שֶׁבָּהֶם מְכַוְּנִים אֶת הַשָּׁעוֹת {ז}: <B>מַסְמֵר הַגַּרְדִּים.</B> מַסְמֵר אָרֹךְ שֶׁהָאוֹרֵג מַכְנִיס בְּקָנֶה דַק וּמְחַבֵּר עַל הַקָּנֶה אֶת הַמַּטְוֶה {ח}: <B>אָרוֹן שֶׁל גָּרוֹסוֹת.</B> הָעוֹשִׂין גְּרִיסִין שֶׁל פּוֹל בָּרֵחַיִם שֶׁלָּהֶן יֵשׁ לָהֶן כְּמִין אָרוֹן שֶׁל עֵץ {ט}: <B>רַבִּי צָדוֹק מְטַמֵּא.</B> אוֹתוֹ אֲרוֹן, דְּתוֹרַת כְּלִי עָלָיו: <B>וַחֲכָמִים מְטַהֲרִין.</B> דִּכְלִי עֵץ הֶעָשׂוּי לְנַחַת הוּא וְאֵינוֹ עָשׂוּי לִטַּלְטֵל. וְרַבִּי צָדוֹק סָבַר, פְּעָמִים מְטַלְטְלִין אוֹתוֹ לְתַקְּנוֹ. וְאֵין הֲלָכָה כְּרַבִּי צָדוֹק: <B>הָיְתָה עֲגָלָה.</B> שֶׁהָאָרוֹן מֻנָּח עָלֶיהָ, שֶׁל מַתֶּכֶת: <B>טְמֵאָה.</B> שֶׁהֲרֵי הִיא עֲשׂוּיָה לְתַשְׁמִישׁ: 

~ פרק יב - משנה ה
<B>שֶׁהִתְקִינוֹ.</B> שֶׁעִקֵּם רֹאשׁוֹ אוֹ חִדְּדוֹ כְּדֵי שֶׁיִּהְיֶה פּוֹתֵחַ וְנוֹעֵל בּוֹ: <B>הֶעָשׂוּי לִשְׁמִירָה.</B> לְסִימָן לִרְאוֹת אִם נִכְנַס שָׁם אָדָם אִם לָאו, שֶׁאִם לֹא יִמְצָאֶנּוּ כְּמוֹ שֶׁהִנִּיחוֹ בְּיָדוּעַ שֶׁאָדָם בָּא לְשָׁם: <B>עַד שֶׁיִּצְרְפֶנּוּ.</B> בָּאֵשׁ לְצֹרֶךְ זֶה {יג}. וַהֲלָכָה כַּחֲכָמִים: <B>מַסְמֵר הַשֻּׁלְחָנִי.</B> מַסְמֵר קָבוּעַ בָּעַמּוּד שֶׁלִּפְנֵי הַשֻּׁלְחָנִי לְהַעֲמִיד בּוֹ תְרִיסֵי הַחֲנוּת, וּכְשֶׁמְּסַלֵּק הַתְּרִיסִים נִשְׁאָר שָׁם הַמַּסְמֵר. וּמְטַהֲרִין רַבָּנָן מִשּׁוּם דְּתַשְׁמִישׁוֹ עִם הַקַּרְקַע. וַהֲלָכָה כַּחֲכָמִים: 

~ פרק יב - משנה ו
<B>וּתְלוֹי הַמַּגְרֵדוֹת.</B> בְּבָתֵּי מֶרְחֲצָאוֹת תּוֹלִין מַגְרֵדוֹת שֶׁל מַתָּכוֹת, וְהַנִּכְנָסִים שָׁם כָּל אֶחָד לוֹקֵחַ מִגְרֶדֶת וּמִתְגָּרֵד בָּהּ רַגְלָיו: <B>וְגֹלְמֵי כְלֵי מַתָּכוֹת.</B> כֵּלִים שֶׁצָּרִיךְ לָשׁוּף לְגָרֵד וּלְהָקִישׁ בְּקֻרְנָס, אוֹ שֶׁמְּחֻסָּר אֹגֶן, אוֹ אֹזֶן, אֵינָם טְמֵאִים לְדִבְרֵי חֲכָמִים עַד שֶׁתִּגָּמֵר מְלַאכְתָּן: <B>וְטַבְלָא שֶׁנֶּחְלְקָה לִשְׁנָיִם.</B> טַבְלָא שֶׁל חֶרֶס שֶׁיֶּשׁ בָּהּ לְבִזְבֵּזִים וְנַעֲשֵׂית שְׁתֵּי חֲתִיכוֹת שָׁווֹת, שֶׁאֵין אַחַת מֵהֶן גְּדוֹלָה מֵחֲבֶרְתָּהּ, בְּהָא פְלִיגֵי רַבָּן גַּמְלִיאֵל וַחֲכָמִים. וַהֲלָכָה כַּחֲכָמִים: 

~ פרק יב - משנה ז
<B>דִּינָר שֶׁנִּפְסַל.</B> שֶׁפְּסָלַתּוּ מַלְכוּת אוֹ מְדִינָה, אוֹ שֶׁנֶּחְסַר: <B>וְהִתְקִינוֹ.</B> שֶׁנִּקְּבוֹ כְּדֵי שֶׁיִּתְלֶנּוּ בְּצַוַּאר בְּנוֹ אוֹ בְצַוַּאר בִּתּוֹ: <B>סֶלַע.</B> אַרְבָּעָה דִינָרִים: <B>וְהִתְקִינָהּ לִהְיוֹת שׁוֹקֵל בָּהּ.</B> כֶּסֶף אוֹ זָהָב. דְּאִלּוּ דָבָר הַנִּדְבָּק כְּגוֹן בָּשָׂר וָיַיִן, הָא תַנְיָא בְּפֶרֶק הַמּוֹכֵר אֶת הַסְּפִינָה [בָּבָא בַּתְרָא דַּף פט] שֶׁאֵין עוֹשִׂין מִשְׁקָלוֹת שֶׁל מַתֶּכֶת לִשְׁקֹל בָּהֶן דָּבָר הַנִּדְבָּק: <B>עַד שְׁנֵי דִינָרִים.</B> שֶׁהוּא שֶׁקֶל אֶחָד. וְהוּא חֲצִי סֶלַע: <B>פָּחוֹת מִכָּאן יָקוֹץ.</B> שֶׁלֹּא יְרַמּוּ בָהּ בְּנֵי אָדָם שֶׁיַּחְשְׁבוּ שֶׁהוּא שֶׁקֶל. וְכֵן אִם הוּא יוֹתֵר מִשֶּׁקֶל נַמִּי יָקֹץ {יח} שֶׁלֹּא יִטְעוּ בוֹ וְיִקְּחוּהוּ בְסֶלַע: 

~ פרק יב - משנה ח
<B>הָאוֹלָר.</B> כְּעֵין מִסְפָּרַיִם שֶׁל מַתֶּכֶת שֶׁמְּתַקְּנִים בּוֹ הַקֻּלְמוֹסִין: <B>וְהַקֻּלְמוֹס.</B> שֶׁל נְחֹשֶׁת וּבַרְזֶל אוֹ שֶׁל כֶּסֶף: <B>מְטוּטֶלֶת.</B> [חֲתִיכַת] בַּרְזֶל וְעוֹפֶרֶת שֶׁתָּלוּי בְּחֶבֶל שֶׁתּוֹפֵס הַבַּנַּאי בְּיָדוֹ לִרְאוֹת שֶׁלֹּא יָבֹא הַכֹּתֶל עָקוּם: <B>וְהַמִּשְׁקָלוֹת.</B> לִיטְרָא וַחֲצִי לִיטְרָא: <B>הַכִּירוֹן.</B> כְּלִי בַרְזֶל שֶׁבּוֹ תּוֹחֲבִים הַזֵּיתִים בַּמַּעֲצָר שֶׁעוֹצְרִים אוֹתָן בּוֹ {יט}: <B>וְהַכַּן וְהַכַּנָּא.</B> הָאַמָּה שֶׁמְּסַרְגְּלִים בָּהּ הַסְּפָרִים, וְהַלּוּחַ שֶׁתַּחְתֶּיהָ {כ}. כֵּן פֵּרֵשׁ הֶעָרוּךְ: <B>גֹּלְמֵי כְלֵי עֵץ.</B> שֶׁלֹּא נִשְׁלְמָה מְלַאכְתָּן, כְּגוֹן שֶׁחֲסֵרִים אֹגֶן, אוֹ אֹזֶן, אוֹ הַבָּסִיס שֶׁלָּהֶן שֶׁהֵן יוֹשְׁבִים עָלָיו, אוֹ שֶׁצָּרִיךְ לְהַחְלִיקָן וּלְהַשְׁווֹתָן, נִקְרָאִים גֳּלָמִים: <B>חוּץ מִשֶּׁל אֶשְׁכְּרוֹעַ.</B> גָּרְסִינַן. וְהוּא מִין אֶרֶז. תְּאַשּׁוּר, מְתַרְגְּמִינַן אֶשְׁכְּרוֹעַ. וְגָלְמֵי כֵלִים שֶׁנַּעֲשׂוּ מֵעֵץ זֶה, טְהוֹרִין, לְפִי שֶׁקְּלִפָּתוֹ עָבָה וְקָשָׁה, וְאֵין חֲשׁוּבִין כֵּלִים עַד שֶׁתּוּסַר קְלִפָּתָם וְתִגָּמֵר מְלַאכְתָּם. וְגִרְסַת הַתּוֹסֶפְתָּא, חוּץ מִשֶּׁל פִּירָשָׁע, מִפְּנֵי שֶׁהֵן מְחֻסָּרִים שְׁלִיקָה. וּפִירָשָׁע הוּא עֲצֵי גֹּפֶר. וְכֵלִים הַנַּעֲשִׂים מִמֶּנּוּ אֵין מְלַאכְתָּן נִגְמֶרֶת אֶלָּא בִשְׁלִיקָה, שֶׁמַּכְנִיסִים אוֹתָן בָּאֵשׁ וּמוֹצִיאִין שֶׁלֶק, וְשׁוּב אֵין יְרֵאִים שֶׁמָּא יִסָּדְקוּ: <B>גְּרוֹפִית שֶׁל זַיִת.</B> עָנָף שֶׁל זַיִת קָרוּי גְּרוֹפִית. כְּמוֹ שֶׁל תְּאֵנָה דְנִקְרָא יִחוּר. וְאִם עָשׂוּ כְלִי מִן הַגְּרוֹפִית, גֹּלֶם הוּא וְאֵינוֹ מְקַבֵּל טֻמְאָה: <B>עַד שֶׁיִּשְׁלֹק.</B> שֶׁיַּכְנִיסוּ אוֹתָן בָּאֵשׁ עַד שֶׁיּוֹצִיאוּ הַשֶּׁלֶק שֶׁלָּהֶן. וְאֵין הֲלָכָה כְּרַבִּי יְהוּדָה: 

^ פרק יג

~ פרק יג - משנה א
<B>הַסַּיִף וְהַסַּכִּין וְהַפִּגְיוֹן.</B> סַכִּין שֶׁיֶּשׁ לוֹ שְׁתֵּי פִיּוֹת קָרוּי פִּגְיוֹן: <B>מַגַּל יָד.</B> מַגָּל חָלָק עָשׂוּי לְשַׁבֵּר עֲצָמוֹת וְלַחְתֹּךְ עֵצִים: <B>מַגַּל קָצִיר.</B> מָלֵא פְגִימוֹת וּתְלָמִים: <B>הַשְּׁחוֹר.</B> הֵם מִסְפָּרַיִם קְטַנִּים שֶׁמְּגַלְּחִין בָּהֶם. וְנִקְרָאִים שְׁחוֹר לְפִי שֶׁהֵם מַשִּׁירִין אֶת הַשֵּׂעָר, דְּמַשִּׁירִין וּמַשְׁחִירִין חַד הוּא, וְהָכִי אָמְרִינַן בְּפֶרֶק מַשִּׁילִין פֵּרוֹת [בֵּיצָה דַּף לה] מַאן דְּתָנֵי מַשְׁחִילִין {ב} לֹא מִשְׁתַּבֵּשׁ. וְיֵשׁ מְפָרְשִׁים, הַשְּׁחוֹר, תַּעַר {ג}: <B>וְהַזּוּג שֶׁל סַפָּרִים.</B> מִסְפָּרַיִם גְּדוֹלִים מִן הַשְּׁחוֹר: <B>שֶׁנֶּחֱלְקוּ.</B> שֶׁהֵן שֶׁל חֻלְיוֹת וּמְפָרְקִים אוֹתָן זֶה מִזֶּה. וְכֵן הַתַּעַר יֵשׁ שֶׁאֵין בֵּית יָד שֶׁלּוֹ מְחֻבָּר {ה}, וּמְפָרְקִין אוֹתוֹ: <B>הַסָּמוּךְ לַיָּד.</B> חֲזִי לִמְלָאכָה טְפֵי. אֲבָל הַסָּמוּךְ לָרֹאשׁ, יָרֵא שֶׁמָּא יַחְתֹּךְ יָדוֹ. וְאֵין הֲלָכָה כְּרַבִּי יוֹסֵי: <B>מִסְפֶּרֶת שֶׁנֶּחְלְקָה.</B> הֵם מִסְפָּרַיִם שֶׁל נָשִׁים {ו}, וּכְשֶׁנֶּחְלְקָה אַכַּתִּי כָּל חַד חֲזִי לַחְתֹּךְ: <B>וַחֲכָמִים מְטַהֲרִין.</B> כֵּיוָן שֶׁנִּשְׁבְּרָה. וַהֲלָכָה כַּחֲכָמִים: 

~ פרק יג - משנה ב
<B>קֹלִגְרִיפוֹן.</B> כְּלִי שֶׁבְּרֹאשׁוֹ הָאֶחָד כְּמִין שִׁנַּיִם שֶׁתּוֹחֲבִין בַּפַּת אוֹ בַבָּשָׂר וּמוֹצִיאִין אוֹתוֹ מִן הַתַּנּוּר, וּבְרֹאשׁוֹ הָאַחֵר גּוֹרְפִין בּוֹ גֶחָלִים וָאֵפֶר מִן הַתַּנּוּר: <B>נִטְּלָה כַפָּהּ.</B> הַצַּד הָרָחָב הֶעָשׂוּי כְּכַף שֶׁגּוֹרְפִין בּוֹ הָאֵפֶר: <B>טְמֵאָה.</B> מִפְּנֵי הָרֹאשׁ הַשֵּׁנִי שֶׁיֶּשׁ בּוֹ הַשִּׁנַּיִם שֶׁרְאוּיִין לְתַשְׁמִישָׁן: <B>מִכְחוֹל.</B> רֹאשׁוֹ אֶחָד חַד כְּעֵין זַכְרוּת לִכְחֹל בּוֹ אֶת הָעַיִן, וְרֹאשׁוֹ הָאַחֵר רָחָב לְנַקּוֹת בּוֹ אֶת הָאֹזֶן: <B>מַכְתֵּב.</B> רֹאשׁוֹ אֶחָד חַד כְּמַחַט לִכְתֹּב עַל פִּנְקָס שֶׁל שַׁעֲוָה, וְרֹאשׁוֹ הָאַחֵר עָב וְחָלָק לִמְחֹק בּוֹ הַכְּתָב הֶחָקוּק בַּשַּׁעֲוָה וּלְהַחְלִיקָהּ, כְּדֵי שֶׁיְּהֵא רָאוּי לַחֲזֹר וְלִכְתֹּב בּוֹ: <B>זוֹמָלִסְטְרָא.</B> רֹאשׁוֹ אֶחָד כַּף עָשׂוּי לְקַבֵּל אֶת הַזֻּהֲמָא מִן הַקְּדֵרָה וּלְהַעֲבִירָהּ, וְרֹאשׁוֹ הָאַחֵר כְּעֵין מַזְלֵג לְהַעֲלוֹת הַבָּשָׂר: <B>וְכֵן הַשֵּׁן שֶׁל מַעְדֵּר.</B> בְּרֹאשׁוֹ אֶחָד הוֹפְכִים אֶת הַקַּרְקַע, וּבְרֹאשׁוֹ אַחֵר מְחַבְּרִים כְּלֵי הַמַּחְרֵשָׁה זֶה עִם זֶה: <B>שִׁעוּר כֻּלָּן.</B> אִם נִטַּל הָרֹאשׁ הָאֶחָד שֶׁצָּרִיךְ שֶׁיִּשָּׁאֵר בָּרֹאשׁ הַשֵּׁנִי כְדֵי שִׁעוּר בֵּית אֲחִיזָה שֶׁיִּהְיֶה רָאוּי לַעֲשׂוֹת מְלַאכְתּוֹ: 

~ פרק יג - משנה ג
<B>חַרְחוּר.</B> כְּלִי עָשׂוּי כְּמִין מָרָה שֶׁחוֹפְרִים בּוֹ אֶת הַקַּרְקַע, וּבַרְזֶל שֶׁלּוֹ מְחֻדָּד טְפֵי לַחְתֹּךְ בּוֹ הַשָּׁרָשִׁים שֶׁלֹּא יְעַכְּבוּ אֶת הַמַּחְרֵשָׁה: <B>שֶׁיִּנָּטֵל רֻבּוֹ.</B> רֹב הַבַּרְזֶל אוֹ רֹב חִסּוּמוֹ: <B>מְקוֹפוֹ.</B> חֹר שֶׁמַּכְנִיס בּוֹ הַקָּתָא. כְּמוֹ [בְּרָכוֹת דַּף נה] קוֹפָא דְּמַחֲטָא: <B>טָהוֹר.</B> דְּתוּ לֹא חֲזִי לִמְלָאכָה כֵּיוָן שֶׁאֵין יָכוֹל לְהַכְנִיס בּוֹ בֵית יָד: <B>קֻרְדֹּם.</B> מְחֻדָּד וְחוֹתֵךְ מִשְּׁנֵי צְדָדָיו. הַצַּד הָאֶחָד רָחָב וּמִשְׁתַּמְּשִׁין בּוֹ הַנַּגָּרִים וְקָרוּי עֻשְׁפּוֹ, תַּרְגּוּם מַחְרַשְׁתּוֹ עוּשְׁפֵיהּ. וְהַצַּד הַשֵּׁנִי קָצָר וְקָרוּי בֵּית בִּקּוּעוֹ לְפִי שֶׁבְּאוֹתוֹ צַד בַּעֲלֵי בָתִּים מְבַקְּעִים עֵצִים. וּבַגְּמָרָא בְמַסֶּכֶת בֵּיצָה [דַּף לא] קוֹרֵא לַצַּד הָרָחָב נַקְבוּת שֶׁלּוֹ, וְלַצַּד הַקָּצָר זַכְרוּת שֶׁלּוֹ: 

~ פרק יג - משנה ד
<B>מַגְרֵפָה.</B> עֲשׂוּיָה לִגְרֹף אֶת הָאֵפֶר מִן הַכִּירָה וּמִן הַתַּנּוּר, וּכְשֶׁהוּסְרָה כַפָּהּ נִשְׁאַר הַבֵּית יָד שֶׁלָּהּ עָשׂוּי כְּעֵין קֻרְנָס שֶׁל נַפָּחִים, וְאֵין הֲלָכָה כְּרַבִּי מֵאִיר: <B>מְגֵרָה.</B> הִיא מַשּׂוֹר {ח} בִּלְשׁוֹן מִקְרָא. סיג"א בְּלַעַ"ז: <B>אַחַת מִבֵּינְתַיִם טְהוֹרָה.</B> אִם נִטַּל מִכָּל בֵּין שְׁתֵּי שִׁנַּיִם שֵׁן אַחַת, אִי אֶפְשָׁר יוֹתֵר לִגְרֹר בָּהּ, הִלְכָּךְ טְהוֹרָה, דְּלֹא חַזְיָא לְתַשְׁמִישָׁהּ: <B>נִשְׁתַּיֵּר בָּהּ.</B> מִן הַשִּׁנַּיִם הַשְּׁלֵמִים שִׁעוּר הַסִּיט בְּמָקוֹם אֶחָד: <B>טְמֵאָה.</B> הַמְּגֵרָה, דִּבְאוֹתוֹ מְלֹא הַסִּיט שֶׁהוּא שָׁלֵם חַזְיָא לִגְרֹר. וְשִׁעוּר מְלֹא הַסִּיט, כָּל מַה שֶּׁאֶפְשָׁר לָאָדָם לְהַרְחִיב בֵּין אֶצְבַּע לָאַמָּה: <B>מַעֲצָד.</B> כְּלִי בַּרְזֶל שֶׁהֶחָרָשׁ מְנַסֵּר בּוֹ הַנְּסָרִים. דולדור"א בְּלַעַ"ז: <B>אִזְמֵל.</B> תַּעַר קָטָן שֶׁמָּלִין בּוֹ אֶת הַתִּינוֹק. תַּרְגּוּם חַרְבוֹת צוּרִים, אִיזְמְלִין חֲרִיפִין: <B>וְהַמַּפְסֶלֶת.</B> בַּרְזֶל מְחֻדָּד קָבוּעַ בְּתוֹךְ עֵץ, וּמוֹלִיכִין וּמְבִיאִין אוֹתוֹ עַל הַלּוּחַ וּמַחֲלִיקִין אוֹתוֹ. לְשׁוֹן פְּסָל לְךָ: <B>מַקְדֵּחַ.</B> כְּלִי שֶׁבּוֹ מְנַקְּבִים הַלּוּחוֹת: <B>שֶׁנִּפְגְּמוּ.</B> נִתְבַּקְּעוּ: <B>נִטַּל חִסּוּמָן.</B> בְּפִי הַחֶרֶב וּבְפִי הַסַּכִּין וּבְפִי הַקֻּרְדֹּם וּבְחֻדּוֹ שֶׁל מַקְדֵּחַ נוֹתְנִים בַּרְזֶל טוֹב וְנֶחְשָׁב, אצאל"ו בְּלַעַ"ז, וְחוֹסְמִין פִּיהֶן בּוֹ כְּדֵי שֶׁיְּהֵא חַד לַחְתֹּךְ יָפֶה, וְזֶה קָרוּי חִסּוּמָן: <B>וְהָרוּקְנִי.</B> הָעֵץ שֶׁהַמַּפְסֶלֶת קְבוּעָה בוֹ קָרוּי רוּקְנִי. וְאִם נִטַּל הַבַּרְזֶל שֶׁפּוֹסֵל וּמַחְלִיק וְנִשְׁאַר הָעֵץ לְבַדּוֹ בְּלֹא הַבַּרְזֶל, טָהוֹר: 

~ פרק יג - משנה ה
<B>חֲרִירָהּ.</B> כְּמוֹ חוֹרָהּ. הַחוֹר שֶׁמַּכְנִיסִין בּוֹ הַחוּט: <B>עֻקְצָהּ.</B> הָרֹאשׁ הַחַד שֶׁמַּכְנִיסִים בַּבֶּגֶד כְּשֶׁתּוֹפְרִין. כְּמוֹ עֻקְצֵי תְאֵנִים, שֶׁהוּא הַחֹד שֶׁבַּתְּאֵנִים: <B>אִם הִתְקִינָהּ לְמִתּוּחַ.</B> דֶּרֶךְ הָאוֹרְגִים שֶׁלּוֹקְחִים מַחַט שְׁבוּרָה וְנוֹתְנִים אוֹתָהּ בִּשְׂפַת הַבֶּגֶד כְּדֵי שֶׁיִּמָּתְחוּ שִׂפְתוֹתֶיהָ: <B>מַחַט שֶׁל סַקָּאִים.</B> מַחַט גָּדוֹל שֶׁתּוֹפְרִים בּוֹ הַשַּׂקִּים הָעֲשׂוּיִים מִשְּׂעַר עִזִּים, וְכַיּוֹצֵא בָהֶן מִן הַבְּגָדִים הַגַּסִּין: <B>שֶׁהוּא כוֹתֵב בָּהּ.</B> בְּפִנְקָס שֶׁל שַׁעֲוָה: <B>שֶׁל מִתּוּחַ.</B> אִם הִתְקִינָהּ לִמְתֹּחַ בָּהּ שְׂפַת הַבֶּגֶד כְּדֶרֶךְ שֶׁהָאוֹרְגִים עוֹשִׂים: <B>בֵּין כָּךְ וּבֵין כָּךְ טְמֵאָה.</B> שֶׁהֲרֵי הִיא רְאוּיָה לִמְתֹּחַ בְּלֹא עֻקְצָהּ וּבְלֹא חֲרִירָהּ: <B>אִם מְעַכֶּבֶת אֶת הַתְּפִירָה.</B> שֶׁאֵינוֹ יָכוֹל לִתְפֹּר בָּהּ מִפְּנֵי הַחֲלֻדָּה. וְיֵשׁ מְפָרְשִׁים, דְּכָל זְמַן שֶׁרֹשֶׁם הַחֲלֻדָּה נִכֶּרֶת בַּבֶּגֶד, הַיְנוּ עִכּוּב הַתְּפִירָה, טְהוֹרָה, דְּהָכִי מַשְׁמַע בְּפֶרֶק בַּמֶּה בְּהֵמָה [שַׁבָּת דַּף נב]: <B>צִנּוֹרָא.</B> מַזְלֵג קָטָן עָקֹם בְּרֹאשׁוֹ, וּרְגִילִין לְהַפֵּךְ בּוֹ בָשָׂר עַל גַּבֵּי גֶחָלִים. וְיֵשׁ מֵהֶן קְטַנִּים שֶׁמּוֹחֲטִין בָּהֶן פְּתִילוֹת {ט} וּמְקַנְּחִים בָּהֶן נֵרוֹת. וּכְשֶׁפְּשָׁטָהּ הָוֵי כְמַחַט שֶׁנִּטַּל חֲרִירָהּ וְעֻקְצָהּ, וּטְהוֹרָה: 

~ פרק יג - משנה ו
<B>וְהַפִּין.</B> שִׁנַּיִם שֶׁל מַפְתֵּחַ שֶׁבָּהֶן פּוֹתְחִים הַדֶּלֶת. וְצוּרַת זֶה הַמַּפְתֵּחַ יָדוּעַ בְּמַלְכוּת מִצְרַיִם וּבְכָל אֶרֶץ יִשְׂרָאֵל: <B>אֲפִלּוּ אַחַת טְמֵאָה.</B> וְאַף עַל גַּב דְּהַשִּׁנַּיִם בִּפְנֵי עַצְמָן בְּלֹא פוֹתַחַת טְהוֹרִים {יא}, קְבָעָן בַּפּוֹתַחַת טְמֵאִים, מִכָּל מָקוֹם הַשִּׁנַּיִם חֲשׁוּבִים עִקָּר וְהַפּוֹתַחַת מְשַׁמֶּשֶׁת: <B>אַלְמוֹג.</B> קוראל"י בְּלַעַ"ז, וְהוּא צוֹמֵחַ בִּמְצוּלַת יָם, וּתְחִלָּתוֹ רַךְ קֹדֶם שֶׁיַּקְפִּאֵהוּ הָאֲוִיר, וּמְפַתְּחִים בּוֹ חוֹתָם. וּבַמִּקְרָא, עֲצֵי אַלְמֻגִּים: <B>הַשֵּׁן שֶׁבַּטַּס.</B> לֹא דָמֵי לְפִין שֶׁל פּוֹתַחַת {יב}, שֶׁהַשֵּׁן מְשַׁמֶּשֶׁת בִּפְנֵי עַצְמָהּ, מַה שֶּׁאֵין כֵּן בְּפִין, הִלְכָּךְ טְמֵאָה בִּפְנֵי עַצְמָהּ: 

~ פרק יג - משנה ז
<B>הַכַּדּוּמִין.</B> עֵץ גָּדוֹל אָרֹךְ וְיוֹצְאִים מִמֶּנּוּ אֻנְקְלָיוֹת אֵילָךְ וָאֵילָךְ, וְתוֹלִין בְּאוֹתָן אֻנְקְלָיוֹת צְלוֹחִיּוֹת שֶׁל מַיִם {יג} בָּאֲוִיר כְּדֵי לְצַנְּנָן. וְרַמְבַּ"ם פֵּרֵשׁ, כְּמִין זֵר וְאֻנְקְלָיוֹת סְבִיבוֹתָיו וּבוֹ מַעֲלִין הַכֵּלִים שֶׁנָּפְלוּ לַבּוֹר: <B>הָאַשְׁקְלוֹנִין.</B> שֶׁנַּעֲשִׂים בְּאַשְׁקְלוֹן: <B>הַמַּעְבֵּר וְהַמַּזְרֶה וְהַמָּגוֹג.</B> כֵּלִים עֲשׂוּיִן לְנַקּוֹת הַתְּבוּאָה מִן הַתֶּבֶן וּלְהַעֲבִיר הַתֶּבֶן מִמָּקוֹם לְמָקוֹם. הַמַּעְבֵּר יֵשׁ לוֹ שִׁנַּיִם וְדוֹמֶה לְיָד שֶׁל בְּנֵי אָדָם, וּבוֹ מַעֲבִירִין הַתֶּבֶן מִמָּקוֹם לְמָקוֹם. וְהַמַּזְרֶה בוֹ זוֹרִין הַחִטִּין בַּגֹּרֶן, לְפִיכָךְ נִקְרָא מַזְרֶה, וְשִׁנָּיו מְרֻבּוֹת מִשִּׁנֵּי הַמַּעְבֵּר. וְהַמָּגוֹג, שִׁנָּיו מְרֻבּוֹת מִשִּׁנֵּי הַמַּזְרֶה, וּבוֹ בוֹרְרִים הַתְּבוּאָה אַחַר שֶׁזָּרוּ אוֹתָהּ בַּמַּזְרֶה: <B>דָּבָר חָדָשׁ חִדְּשׁוּ סוֹפְרִים.</B> רְאוּיִין הָיוּ לִהְיוֹת טְהוֹרִים, דִּפְשׁוּטֵי כְלֵי עֵץ נִינְהוּ, וּמִשּׁוּם שֵׁן אַחַת שֶׁל מַתֶּכֶת לֹא נָחֲתָא לְהוּ טֻמְאָה: <B>וְאֵין לִי מַה לְהָשִׁיב.</B> מִפְּנֵי מָה אָמְרוּ כֵן: 

~ פרק יג - משנה ח
<B>מַסְרֵק שֶׁל פִּשְׁתָּן.</B> יֵשׁ לוֹ שִׁנַּיִם מְרֻבּוֹת כְּעֵין מְחָטִים אֲרֻכִּים תְּחוּבִים בָּעֵץ, וּבוֹ סוֹרְקִים הַפִּשְׁתָּן: <B>וְנִשְׁתַּיֵּר בּוֹ שְׁתַּיִם טָמֵא.</B> אִם לֹא נִשְׁתַּיְּרוּ בוֹ אֶלָּא שְׁתֵּי שִׁנַּיִם בִּלְבַד, טָמֵא הַמַּסְרֵק, דְּאַכַּתִּי חֲזוּ לִמְלַאכְתָּן: <B>אַחַת אַחַת בִּפְנֵי עַצְמָן טְמֵאוֹת.</B> כָּל שֵׁן וָשֵׁן בִּפְנֵי עַצְמָהּ שֶׁנִּטְּלָה מִן הַמַּסְרֵק, טְמֵאָה, דְּחַזְיָא לִכְתֹּב בָּהּ בְּפִנְקָס שֶׁל שַׁעֲוָה: <B>וְשֶׁל צֶמֶר.</B> מַסְרֵק שֶׁל צֶמֶר: <B>אַחַת מִבֵּינְתַיִם.</B> שֶׁמִּכָּל שָׁלֹשׁ הַסְּמוּכוֹת נִטְּלָה הָאֶמְצָעִית, תּוּ לֹא חֲזִי: <B>הָיְתָה הַחִיצוֹנָה אַחַת מֵהֶן טָהוֹר.</B> הַשֵּׁן הַחִיצוֹנָה שֶׁל הַמַּסְרֵק הִיא רְחָבָה וְאֵינָהּ רְאוּיָה לִסְרֹק בָּהּ, כְּעֵין הַחִיצוֹנָה שֶׁבְּמַסְרֵק הָרֹאשׁ שֶׁלָּנוּ, הִלְכָּךְ אִם הַחִיצוֹנָה אַחַת מִן הַשָּׁלֹשׁ שֶׁנִּשְׁאֲרוּ, טָהוֹר הַמַּסְרֵק, שֶׁאֵינָהּ רְאוּיָה לִסְרֹק בָּהּ שֶׁאֵין כָּאן אֶלָּא שְׁתֵּי שִׁנַּיִם: <B>וַעֲשָׂאָן לְמַלְקֶטֶת.</B> לִלְקֹט בָּהֶן אֶת הַשֵּׂעָר {טו}: <B>וְהִתְקִינָהּ לְנֵר.</B> לְהוֹצִיא בָהּ הַפְּתִילָה וּלְהֵיטִיב בָּהּ אֶת הַנֵּר: <B>וּלְמִתּוּחַ.</B> גָּרְסִינַן. כְּלוֹמַר לִמְתֹּחַ בָּהּ שְׂפַת הַבֶּגֶד כְּדֶרֶךְ הָאוֹרְגִים [שֶׁתּוֹחֲבִים] מַחַט בִּשְׂפַת הַבֶּגֶד כְּדֵי שֶׁיִּמָּתְחוּ שִׂפְתוֹתֶיהָ: 

^ פרק יד

~ פרק יד - משנה א
<B>כְּלֵי מַתָּכוֹת.</B> שֶׁנִּתְרוֹעֲעוּ וְנִשְׁבְּרוּ: <B>כַּמָּה הוּא שִׁעוּרָן.</B> כַּמָּה יִהְיֶה שִׁעוּר הַשֶּׁבֶר הַנִּשְׁאָר מֵהֶן וְיִקָּרֵא עוֹשֶׂה מֵעֵין מְלַאכְתּוֹ וְיִהְיוּ חֲשׁוּבִים כֵּלִים לִטַּמֵּא {א}: <B>מֵחַם.</B> שֶׁמְּחַמְּמִין בּוֹ מַיִם. וְהוּא גָּדוֹל מִקֻּמְקוּם {ג}: <B>כְּדֵי לְקַבֵּל סְלָעִים.</B> שֶׁכָּל סֶלַע אַרְבָּעָה דִינָרִין: <B>הַלֶּבֶס.</B> אִית דְּגָרְסֵי הַלֶּפֶס. וְהוּא כְלִי נְחֹשֶׁת גָּדוֹל שֶׁמַּרְתִּיחִים בְּתוֹכוֹ מַיִם וְנוֹתְנִים בּוֹ קִיתוֹנוֹת קְטַנִּים לְהָדִיחָן בְּתוֹכוֹ: <B>כֻּלָּן בִּפְרוּטוֹת.</B> כֻּלָּן מְשַׁעֲרִים אִם יֵשׁ בַּשֶּׁבֶר שֶׁלָּהֶן כְּדֵי לְקַבֵּל פְּרוּטוֹת. וְאֵין הֲלָכָה כְּרַבִּי אֱלִיעֶזֶר: <B>הַמְחֻסָּר הֲגָפָה טָמֵא.</B> רַבִּי עֲקִיבָא מַיְרֵי בִּתְחִלַּת עֲשִׂיָּתָן שֶׁל כֵּלִים, וְקָאָמַר, דְּכֵלִים הַמְחֻסָּרִים הַכִּסּוּי שֶׁלָּהֶן, טְמֵאִין, דְּמִקְּרוּ נִגְמְרָה מְלַאכְתָּן. הֲגָפָה, מִלְּשׁוֹן יָגִיפוּ הַדְּלָתוֹת (נְחֶמְיָה ז). וְהַרְבֵּה יֵשׁ בַּמִּשְׁנָה, כְּדֵי שֶׁיִּפְתַּח וְיִגֹּף וְתִגֹּב. אַף עַל פִּי שֶׁגָּפָן לֹא קָנָה דִּבְמַסֶּכֶת מַעְשֵׂר שֵׁנִי [פ"ג מי"ב], פֵּרוּשׁ, שֶׁכִּסָּה אוֹתָן בִּמְגוּפָה: <B>וּמְחֻסָּר לְטִישָׁה טָהוֹר.</B> שֶׁהוּא חֲשׁוּב גָּלְמֵי כְלֵי מַתָּכוֹת שֶׁאֵינָן מְקַבְּלִין טֻמְאָה. לְטִישָׁה, לְשׁוֹן לֹטֵשׁ כָּל חֹרֵשׁ נְחֹשֶׁת וּבַרְזֶל (בְּרֵאשִׁית ד): 

~ פרק יד - משנה ב
<B>חַזְיָנָא.</B> נוֹהֲגִים לַעֲשׂוֹת בְּרֹאשׁ הַמַּקֵּל כְּמִין תַּפּוּחַ שֶׁל בַּרְזֶל וְהוּא הַנִּקְרָא חַזְיָנָא. וְכָל עַבְדֵי מֶלֶךְ מִצְרַיִם הַיּוֹם נוֹשְׂאִים בְּיָדָם מַקְלוֹת הַלָּלוּ, וְקוֹרִין לָהֶם אלדבו"ס. וּפְעָמִים שֶׁנּוֹעֲצִים בָּהֶם מַסְמְרִים {ו} כְּדֵי שֶׁיַּכּוּ בָּהֶם מַכָּה רַבָּה וְקָשָׁה: <B>שְׁלֹשָׁה סְדָרִים.</B> שֶׁל מַסְמְרִים, וְאָז חֲשׁוּב כְּלִי. וְאֵין הֲלָכָה כְּרַבִּי שִׁמְעוֹן: <B>עֲשָׂאָן לְנוֹי.</B> כְּגוֹן שֶׁעֲשָׂאוֹ בְמַסְמְרִים דַּקִּים מְצֻיָּרִים {ז} כְּדֵי לְיַפּוֹת אֶת הַמַּקֵּל: <B>טָהוֹר.</B> דַּהֲוֵי מַתֶּכֶת הַמְשַׁמֵּשׁ אֶת הָעֵץ, דִּתְנַן לְעֵיל שֶׁהוּא טָהוֹר. אֲבָל כְּשֶׁעֲשָׂאוֹ לְהַכּוֹת וְלַחְבֹּט, הֲרֵי עֵץ מְשַׁמֵּשׁ אֶת הַמַּתֶּכֶת וְטָמֵא: <B>מְנִיקָת.</B> כְּמִין שְׁפוֹפֶרֶת שֶׁל מַתֶּכֶת, וְהִכְנִיס בָּהּ אֶת הַמַּקֵּל: <B>וְכֵן בַּדֶּלֶת.</B> תַּחַת הַדֶּלֶת כְּדֵי שֶׁלֹּא תֹאכְלֶנָּה הָאָרֶץ: <B>הָיְתָה כְלִי.</B> הָיְתָה שְׁפוֹפֶרֶת זוֹ כְּלִי בִּפְנֵי עַצְמָהּ וְחִבְּרָהּ לְמַקֵּל וְאַחַר שֶׁחִבְּרָהּ רָאוּי לְהִשְׁתַּמֵּשׁ בָּהּ בִּכְלִי: <B>טְמֵאָה.</B> מְקַבֶּלֶת טֻמְאָה, וּטְמֵאָה כְּמוֹ שֶׁהָיְתָה: <B>מֵאֵימָתַי הִיא טָהֳרָתָהּ.</B> מְנִיקָת שֶׁנִּטְמְאָה מֵאֵימָתַי תִּטְהַר וְתֵצֵא מִידֵי טֻמְאָתָהּ: <B>מִשֶּׁיְּחַבֵּל.</B> מִשֶּׁיַּשְׁחִיתֶנָּה וְיִפְחֹת צוּרָתָהּ: <B>מִשֶּׁיְּחַבֵּר.</B> מִשֶּׁיְּחַבְּרֶנָּה בַדֶּלֶת אוֹ בַמַּקֵּל וְיִקְבְּעֶנָּה בְּמַסְמְרִים שֶׁלֹּא תְּשַׁמֵּשׁ עוֹד בִּכְלִי, כְּבָר בָּטַל שֵׁם כְּלִי מִמֶּנָּה וְיָצְאָה מִידֵי טֻמְאָתָהּ: 

~ פרק יד - משנה ג
<B>הַקַּנְטָר שֶׁל בַּנַּאי.</B> פֵּרְשׁוּ בּוֹ שֶׁהוּא שֵׁבֶט וּמַטֶּה שֶׁל בַּרְזֶל שֶׁהַבַּנָּאִים חוֹתְכִים בּוֹ אֶת הַכֹּתֶל {ט}: <B>הַדָּקוֹר.</B> יָתֵד. כְּמוֹ יַחְפֹּר בַּדֶּקֶר וִיכַסֶּה דִּתְנַן בְּרֵישׁ פֶּרֶק קַמָּא דְבֵיצָה: <B>חָרָשׁ.</B> נַגָּר: <B>יִתְדוֹת אֹהָלִים.</B> נוֹעֲצִים יְתֵדוֹת שֶׁל בַּרְזֶל בָּאָרֶץ וּמוֹתְחִים אֹהָלִים וְקוֹשְׁרִים מֵיתָרִים בַּיְתֵדוֹת. וְאֵין זֶה תַשְׁמִישׁוֹ עַל יְדֵי קַרְקַע, שֶׁהֲרֵי לְדָבָר הַמִּטַּלְטֵל הֵן מְשַׁמְּשִׁים: <B>וְיִתְדוֹת הַמָּשׁוֹחוֹת.</B> מוֹדְדֵי הַקַּרְקַע לַחֲלֻקַּת אַחִים, נוֹעֲצִים יְתֵדוֹת בַּקַּרְקַע וְקוֹשְׁרִים בּוֹ חֶבֶל וּמוֹדְדִים: <B>שַׁלְשֶׁלֶת שֶׁל מָשׁוֹחוֹת טְמֵאָה.</B> לְפִי שֶׁבִּמְדִידַת הַחֶבֶל יֵשׁ עָוֶל. פְּעָמִים שֶׁמּוֹתֵחַ לָזֶה יוֹתֵר מִזֶּה, לְפִיכָךְ רְגִילִים לַעֲשׂוֹת שַׁלְשֶׁלֶת לִמְדֹּד בָּהּ: <B>עֲשׂוּיָה לָעֵצִים.</B> לִקְשֹׁר בָּהּ חֲבִילָה שֶׁל עֵצִים, אוֹ לִמְדֹּד בָּהּ עֵצִים, שֶׁיֶּשׁ מְקוֹמוֹת שֶׁמּוֹכְרִים עֵצִים בְּמִדָּה מְלֹא חֶבֶל. וְהַשַּׁלְשֶׁלֶת הַמְיֻחֶדֶת לְכָךְ טְהוֹרָה, דְּהַוְיָא כְמַתֶּכֶת הַמְשַׁמֶּשֶׁת אֶת הָעֵץ: <B>אַרְבָּעָה טְפָחִים.</B> וְיוֹתֵר מִכֵּן לָא חֲשִׁיב יָד: <B>חֲמוֹר שֶׁל נַפָּחִים.</B> הָעֵץ שֶׁהַמַּפּוּחַ שֶׁל נַפָּחִים רוֹכֵב עָלָיו נִקְרָא חֲמוֹר. כָּךְ פֵּרְשׁוּהָ לִי רַבּוֹתַי. וּבְמָקוֹם אַחֵר מָצָאתִי שֶׁהוּא כְלִי בַרְזֶל כְּצוּרַת חֲמוֹר, וְהָאֻמָּן רוֹכֵב עַל הַקָּצֶה הָאֶחָד וּמַכֶּה עַל הַקָּצֶה הַשֵּׁנִי, וְעוֹשִׂים כָּךְ כְּשֶׁרוֹצִים לְהַכּוֹת עַל הַכֵּלִים הַגְּדוֹלִים שֶׁשְּׂפָתָן גְּבוֹהָה וּגְדוֹלָה מְאֹד: <B>מְגֵרָה.</B> הַמַּסָּר שֶׁנּוֹסְרִים בָּהּ הַלּוּחוֹת, שֶׁנִּטְמֵאת, וְעָשָׂה שִׁנֶּיהָ בְּתוֹךְ הַחוֹר שֶׁל דֶּלֶת, לֹא יָצְאָה מִידֵי טֻמְאָה, וַהֲרֵי הִיא טְמֵאָה כְּמוֹ שֶׁהָיְתָה, עַד שֶׁיִּקְבְּעֶנָּה בַדֶּלֶת בְּמַסְמֵר. וְהָכִי מְפֹרָשׁ בַּתּוֹסֶפְתָּא: <B>עֲשָׂאָהּ מִלְּמַטָּה לְמַעְלָה.</B> שֶׁהֲפָכָהּ וּנְתָנָהּ הֲפוּכָה בְחוֹר הַדֶּלֶת: <B>טְהוֹרָה.</B> אַף עַל פִּי שֶׁלֹּא קְבָעָהּ בְּמַסְמֵר: <B>כָּל הַכְּסוּיִן טְהוֹרִין.</B> לְפִי שֶׁאֵין לַכִּסּוּיִין שֵׁם בִּפְנֵי עַצְמָן: <B>חוּץ מִשֶּׁל מֵחָם.</B> וְכָל כַּיּוֹצֵא בוֹ שֶׁיֶּשׁ לוֹ שֵׁם בִּפְנֵי עַצְמוֹ וּמִשְׁתַּמְּשִׁין בּוֹ בִּפְנֵי עַצְמוֹ, כְּמוֹ כִסּוּי טֶנִי שֶׁל רוֹפְאִים דִּתְנַן לְעֵיל פֶּרֶק טַבַּעַת אָדָם [מִשְׁנָה ג] דְּטָמֵא לְדִבְרֵי הַכֹּל, לְפִי שֶׁמַּנִּיחִין בוֹ סַמְמָנִים: 

~ פרק יד - משנה ד
<B>הָעֹל שֶׁל מַתֶּכֶת טָמֵא.</B> דִּפְשׁוּטֵי כְלֵי מַתָּכוֹת מְקַבְּלִין טֻמְאָה: <B>קַטְרָב.</B> שְׁנֵי עֵצִים יֵשׁ, מִצַּד זֶה מִן הָעֹל וּמִצַּד זֶה מִן הָעֹל, וְהֵן נְקוּבִים, וּמַכְנִיסִין בְּתוֹךְ אוֹתוֹ נֶקֶב עֵץ וּשְׁמוֹ קַטְרָב, וְקוֹשְׁרִים אוֹתוֹ שֶׁלֹּא יִשָּׁמְטוּ הַבָּקָר. וְרַמְבַּ"ם פֵּרֵשׁ, שֶׁהַקַּטְרָב הוּא הָעֵץ שֶׁנִּמְשָׁךְ עַל שְׁנֵי צְדָדֵי הַבְּהֵמוֹת, וְהָעֹל בְּאֶמְצָעוֹ: <B>וְהַכְּנָפַיִם.</B> הֵם שְׁנֵי קְצָווֹת שֶׁל קַטְרָב. מִלְּשׁוֹן עַל כַּנְפֵי בִגְדֵיהֶם. וְהֵם שֶׁל בַּרְזֶל: <B>הַמְקַבְּלוֹת אֶת הָרְצוּעוֹת.</B> כְּלוֹמַר, אִם נַעֲשׂוּ הַקְּצָווֹת שֶׁל קַטְרָב לְקַבֵּל בָּהֶם אֶת הָרְצוּעוֹת, הֵן טְמֵאִים, שֶׁחֲשׁוּבִין כְּלִי. אֲבָל אִם נַעֲשׂוּ לְנוֹי, טְהוֹרִים, לְפִי שֶׁהִיא מַתֶּכֶת הַמְשַׁמֶּשֶׁת אֶת הָעֵץ: <B>וְהַבַּרְזֶל שֶׁתַּחַת צַוְּארֵי בְהֵמָה.</B> קוֹשְׁרִים עַל צַוְּארֵי בְהֵמָה בַּרְזֶל כְּדֵי שֶׁלֹּא תֵחָנֵק בַּחֶבֶל שֶׁקּוֹשְׁרִים בּוֹ הַקַּטְרָב {יב}: <B>הַסּוֹמֵךְ.</B> יֵשׁ בְּאֶמְצַע הָעֹל כְּמִין טַבַּעַת גְּדוֹלָה וּבוֹ נִכְנָס רֹאשׁ הַמַּחְרֵשָׁה וְרֹאשׁ הָעֲגָלָה, וְאוֹתוֹ טַבַּעַת קָרוּי סוֹמֵךְ: <B>מַחְגֵּר.</B> חֶבֶל שֶׁקּוֹשְׁרִים תַּחַת צַוַּאר הַשּׁוֹר {יג}. וְאִית דְּגָרְסֵי וְהַמַּסְגֵּר, וְהוּא יָתֵד [שֶׁל בַּרְזֶל] שֶׁנּוֹתְנִים בִּקְצֵה הָעֹל שֶׁלֹּא תִתְעַוֵּת הָעֲגָלָה מִפְּנֵי אֹרֶךְ הָעֹל: <B>תַּמְחוּיוֹת.</B> כְּמִין קְעָרוֹת קְטַנּוֹת שֶׁל עֹל, וּקְרוּיִין תַּמְחוּיוֹת: <B>עִנְבָּל.</B> הוּא הַבַּרְזֶל הַמְקַשְׁקֵשׁ בְּתוֹךְ הַזּוֹג: <B>צִנּוֹרָא.</B> אֻנְקְלִי שֶׁתּוֹחֲבִים בַּמַּשְּׂאוֹי שֶׁבָּעֲגָלָה שֶׁלֹּא יִפֹּל: <B>וּמַסְמֵר הַמְחַבֵּר אֶת כֻּלָּם.</B> כְּלוֹמַר, כָּל מַסְמֵר שֶׁנַּעֲשָׂה לְחַבֵּר הַפְּרָקִין שֶׁל עֲגָלָה זוֹ בְּזוֹ. לַאֲפוֹקֵי הַמַּסְמְרִים שֶׁאֵינָן עֲשׂוּיִין לְחַבֵּר, אֶלָּא לְנוֹי. שֶׁאֵלּוּ אֵין מְטַמְּאִין: 

~ פרק יד - משנה ה
<B>הָעֹל הַמְצֻפֶּה.</B> בַּרְזֶל {טו}, טָהוֹר, לְפִי שֶׁהוּא מַתֶּכֶת שֶׁמְּשַׁמֵּשׁ אֶת הָעֵץ: <B>וּשְׁפוֹפָרוֹת.</B> כְּמִין שְׁפוֹפֶרֶת שֶׁל קָנֶה חָלוּל רְגִילִין לַעֲשׂוֹת מִמַּתָּכוֹת לְהַשְׁמִיעַ קוֹל: <B>וְהָאֲבָר.</B> עוֹפֶרֶת שֶׁנּוֹתְנִין בְּצַד צַוְּארֵי בְּהֵמָה לְנוֹי: <B>וְהַסּוֹבֵב שֶׁל גַּלְגַּל.</B> גַּלְגַּל עֲגָלָה שֶׁל עֵץ עוֹשִׂים סְבִיבוֹתֶיהָ שֶׁל בַּרְזֶל שֶׁלֹּא יִשָּׁבֵר בַּטְּרָשִׁים וּבַסְּלָעִים: <B>טַסִּין.</B> לוּחוֹת דַּקּוֹת. פַּחֵי הַזָּהָב, מְתַרְגְּמִינַן טַסֵּי דְדַהֲבָא: <B>סַנְדְּלֵי בְהֵמָה שֶׁל מַתָּכוֹת טְמֵאִין.</B> לְפִי שֶׁעֲשׂוּיִין לִשְׁתּוֹת בָּהֶן אַנְשֵׁי הַחַיִל בַּמִּלְחָמָה: <B>שַׁעַם.</B> מִין גֶּמִי: <B>הַסַּיִף מֵאֵימָתַי מְקַבֵּל טֻמְאָה.</B> בְּסַיִף שֶׁהֶעֱלָה חֲלֻדָּה מַיְרֵי, שֶׁהוּא טָהוֹר. וּמֵאֵימָתַי מְקַבֵּל טֻמְאָה: <B>מִשֶּׁיְּשׁוּפֶנּוּ.</B> כְּלִי יֵשׁ לְצוֹרְפִין וּלְחָרָשֵׁי בַרְזֶל שֶׁקָּרוּי הַצּוֹרְפִים בִּלְשׁוֹן מִקְרָא, וְתַרְגּוּמוֹ שׁוּפִינָא, וּבוֹ שָׁפִין וּמַחֲלִיקִין אֶת הַכֵּלִים שֶׁהֶעֱלוּ חֲלֻדָּה לְהָסִיר חֲלֻדָּתָן: <B>מִשֶּׁיַּשְׁחִיזֶנּוּ.</B> בַּמַּשְׁחֶזֶת שֶׁלּוֹ לְהָסִיר חֲלֻדָּתוֹ: 

~ פרק יד - משנה ו
<B>כְּסוּי טֶנִי שֶׁל מַתֶּכֶת.</B> שֶׁל בַּעֲלֵי בָתִּים, טָהוֹר, כְּדִבְרֵי חֲכָמִים דִּפְלִיגֵי עֲלֵיהּ דְּרַבָּן גַּמְלִיאֵל לְעֵיל בְּפֶרֶק י"ב [מִשְׁנָה ו]. וְאִם מֵרְקוֹ וְלִטְּשׁוֹ וְעָשָׂה מִמֶּנּוּ מַרְאָה: <B>רַבִּי יְהוּדָה מְטַהֵר.</B> דִּסְבִירָא לֵיהּ מַרְאָה לֹא מְשַׁוֵּי לֵיהּ מָנָא: 

~ פרק יד - משנה ז
<B>וַחֲכָמִים מְטַמְּאִין.</B> דְּמַרְאָה מְשַׁוֵּי לֵיהּ מָנָא {יט}. וַהֲלָכָה כַּחֲכָמִים: <B>כְּלֵי מַתָּכוֹת מִטַּמְּאִין וּמִטַּהֲרִין שְׁבוּרִים.</B> כְּלֵי מַתָּכוֹת שֶׁנִּטְמְאוּ בְמֵת וְנִשְׁבְּרוּ, וְחָזַר וְעָשָׂה מֵהֶן כֵּלִים בּוֹ בַיּוֹם, שֶׁחָזְרוּ לְטֻמְאָתָן יְשָׁנָה, כֵּיוָן שֶׁהִזָּה עֲלֵיהֶן בְּעוֹדָן שְׁלֵמִים וְנִשְׁבְּרוּ, אֵין צָרִיךְ לְהַמְתִּין לְהַזָּאָה שְׁנִיָּה עַד הַשְּׁבִיעִי, אֶלָּא אֲפִלּוּ בְיוֹם אֶחָד מַזֶּה שְׁתֵּי הַזָּאוֹת, אַחַת קֹדֶם שְׁבִירָה וְאַחַת לְאַחַר שְׁבִירָה, וְהֵן טְהוֹרִין מִיָּד. דְּרַבִּי אֱלִיעֶזֶר כְּרַבָּן שִׁמְעוֹן בֶּן גַּמְלִיאֵל סְבִירָא לֵיהּ, דְּאָמַר לְעֵיל בְּפֶרֶק י"א דְּלֹא אָמְרוּ חָזְרוּ לְטֻמְאָתָן יְשָׁנָה אֶלָּא לְכֵלִים שֶׁנִּטְמְאוּ בְטֻמְאַת נֶפֶשׁ בִּלְבַד, וְטַעַם גְּזֵרָה זוֹ מִשּׁוּם גֶּדֶר מֵי חַטָּאת כִּדְפָרֵישְׁנָא לְעֵיל, הִלְכָּךְ לֹא חָשׁוּ אֶלָּא שֶׁיְּהֵא כָּאן שְׁתֵּי הַזָּאוֹת. וּמִיהוּ בְעוֹדָן שְׁבוּרִים לֹא מַהֲנֵי הַזָּאָה, דְּלֹא שַׁיְכָא הַזָּאָה בִּשְׁבָרִים. וּבָעֵי נַמִּי שֶׁתְּהֵא שְׁבִירָה מַפְסֶקֶת בֵּין הַזָּאָה לְהַזָּאָה, לְפִי שֶׁיֶּשׁ הֶפְסֵק יָמִים בֵּין הַזָּאַת שְׁלִישִׁי לְהַזָּאַת שְׁבִיעִי. וְלֹא רָצוּ לְהַחְמִיר בַּחֲזָרַת טֻמְאָה יְשָׁנָה, שֶׁהִיא דְרַבָּנָן, וְהֵקֵלּוּ שֶׁתּוֹעִיל בָּהּ הַזָּאָה אֲפִלּוּ שְׁתֵּיהֶן הַהַזָּאוֹת בְּיוֹם אֶחָד: 

~ פרק יד - משנה ח
<B>רַבִּי יְהוֹשֻׁעַ אוֹמֵר אֵין הַזָּאָה פָּחוֹת מִשְּׁלִישִׁי וּשְׁבִיעִי.</B> דְּתַקּוּן כְּעֵין דְּאוֹרַיְתָא {כ}. וַהֲלָכָה כְּרַבִּי יְהוֹשֻׁעַ: <B>מַפְתֵּחַ שֶׁל אַרְכֻּבָּה.</B> שֶׁמִּתְקַפֵּל כְּאַרְכֻּבָּה עִם הַשּׁוֹק, שֶׁעָשׂוּי כְמִין נוּ"ן כְּפוּפָה שֶׁלָּנוּ {כא}. וְרֹב מַפְתְּחוֹת שֶׁבְּאֶרֶץ יִשְׁמָעֵאל הֵם כֵּן: <B>רַבִּי יְהוּדָה מְטַמֵּא.</B> וְאֵין הֲלָכָה כְּרַבִּי יְהוּדָה: <B>וְשֶׁל גַּם.</B> כְּמִין גַּ"ם יְוָנִית שֶׁהִיא כְּמִין נוּ"ן הֲפוּכָה {כב}: <B>הָיוּ בּוֹ חָפִין.</B> כְּשֶׁנִּשְׁבַּר מִתּוֹךְ גּוּמוֹ, נִשְׁתַּיְּרוּ בוֹ חָפִין אוֹ נְקָבִין. חָפִין הֵם הַשִּׁנַּיִם. נְקָבִין, שֶׁנִּכְנָסִים בָּהֶן שִׁנֵּי הַמַּנְעוּל, שֶׁפְּעָמִים יֵשׁ בַּמַּפְתֵּחַ שִׁנַּיִם וְהֵן נִכְנָסִים בְּנִקְבֵי הַמַּנְעוּל וּפוֹתְחִים, וּפְעָמִים יֵשׁ נְקָבִים בַּמַּפְתֵּחַ וּמַכְנִיס אוֹתָן נְקָבִים בְּשִׁנֵּי הַמַּנְעוּל וּפוֹתֵחַ: <B>אוֹ שֶׁפָּרְצוּ זֶה לְתוֹךְ זֶה.</B> שֶׁלֹּא נִטְּלוּ הֶחָפִין וְלֹא נִסְתְּמוּ הַנְּקָבִין, אֶלָּא שֶׁפָּרְצוּ, כְּגוֹן שֶׁנֶּעֶקְמוּ הֶחָפִין וְנִתְרַחֲבוּ הַנְּקָבִין, שֶׁנּוֹגְעִים זֶה בָזֶה: <B>מְסַנֶּנֶת שֶׁל חַרְדָּל.</B> כְּמִין נָפָה שֶׁל מַתֶּכֶת שֶׁהַחַרְדָּל נָתוּן בָּהּ וּמִסְתַּנֵּן וְקוֹלֶטֶת אֶת הַפְּסֹלֶת: <B>מִלְּמַטָּן.</B> בְּשׁוּלֵי הַמְסַנֶּנֶת מִשֶּׁנִּפְרְצוּ בָהּ שְׁלֹשָׁה נְקָבִין וְנַעֲשׂוּ שְׁלָשְׁתָּן נֶקֶב אֶחָד, תּוּ לֹא חַזְיָא לְסַנֵּן בָּהּ: 

^ פרק טו

~ פרק טו - משנה א
<B>אֲפַרְכֵּס.</B> כְּלִי שֶׁל רֵחַיִם רָחָב מִלְּמַעְלָה וּמֵצֵר וְהוֹלֵךְ מִלְּמַטָּה, וְנוֹתְנִים בּוֹ חִטִּים וְהוּא מוֹצִיא אוֹתָם קִמְעָא קִמְעָא בָּרֵחַיִם: <B>כְּלֵי עֵץ.</B> מִשְׁנָה זוֹ שְׁנוּיָה לְמַעְלָה בְּפֶרֶק ב', וַהֲדַר תַּנְיָא הָכָא מִשּׁוּם דִּינָא דִכְלֵי עֵץ וּכְלֵי עוֹר דְּבָעֵי לְאוֹרוּיֵי בְהוּ בְהָנָךְ פִּרְקִין: <B>הַשִּׁדָּה.</B> כְּמִין אָרוֹן: <B>וְהַתֵּבָה.</B> תֵּבַת הַשֻּׁלְחָנִין: <B>וְהַמִּגְדָּל.</B> בֵּית הָאוֹצָר שֶׁל עֵץ. בְּלַעַ"ז ארמריא"ו, וּבַעֲרָבִי אלמנס"ר: <B>וְכַוֶּרֶת הַקַּשׁ.</B> חֲשׁוּבָה כִּכְלִי עֵץ, לְפִי שֶׁעֲשׂוּיָה מִזַּנְבוֹת הַשִּׁבֳּלִין שֶׁהֵן קָשִׁין: <B>וּבוֹר סְפִינָה אֲלֶכְּסַנְדְּרִית.</B> סְפִינָה גְדוֹלָה שֶׁפּוֹרְשִׁין בָּהּ לַיָּם הַגָּדוֹל, קְרוּיָה סְפִינָה אֲלֶכְּסַנְדְּרִית, לְפִי שֶׁאֵין פּוֹרְשִׁים בַּיָּם מֵאֶרֶץ יִשְׂרָאֵל לַאֲלֶכְּסַנְדְּרִיָּא אֶלָּא בִסְפִינָה גְדוֹלָה. וּמִפְּנֵי שֶׁמֵּי הַיָּם מְלוּחִים וְאֵין רְאוּיִין לִשְׁתִיָּה, עוֹשִׂים בִּסְפִינוֹת גְּדוֹלוֹת כְּעֵין בּוֹר שֶׁל עֵץ וּמְמַלְּאִים אוֹתוֹ מַיִם מְתוּקִין הָרְאוּיִין לִשְׁתִיָּה: <B>שֶׁיֶּשׁ לָהֶם שׁוּלַיִם.</B> שֶׁאֵין תַּחְתֵּיהֶן חַד מִלְּמַטָּה, אֶלָּא רָחָב וְיוֹשֵׁב עַל הַקַּרְקַע: <B>כּוֹרַיִם.</B> שִׁשִּׁים סְאָה: <B>בְּיָבֵשׁ.</B> כְּגוֹן הַתְּבוּאָה וְזֵרְעוֹנִים וּפֵרוֹת: <B>טְהוֹרִין.</B> דְּאִתַּקַּשׁ כְּלֵי עֵץ וּכְלֵי עוֹר, לְשַׂק הַמִּטַּלְטֵל מָלֵא וְרֵיקָן, וְזֶה אֵינוֹ מִטַּלְטֵל מָלֵא לְפִי שֶׁגָּדוֹל יוֹתֵר מִדַּאי, וְאִם יְטַלְטְלוּהוּ מָלֵא יִשָּׁבֵר: <B>בֵּין מְקַבְּלִים בֵּין שֶׁאֵינָן מְקַבְּלִים.</B> בֵּין שֶׁמְּקַבְּלִין יוֹתֵר מֵאַרְבָּעִים סְאָה, בֵּין שֶׁאֵין מְקַבְּלִין אֶלָּא פָּחוֹת: <B>דַּרְדּוּר עֲגָלָה.</B> חָבִית שֶׁל עֵץ עֲגֻלָּה עֲשׂוּיָה לוּחוֹת, כְּעֵין אוֹתָן שֶׁעוֹשִׂין בְּאֶרֶץ רוֹמִ"י. וְאַף עַל פִּי שֶׁהִיא גְדוֹלָה, כֵּיוָן שֶׁהִיא לַעֲגָלָה, מִטַּלְטֶלֶת מְלֵאָה וְרֵיקָנִית, דְּסָבַר הַאי תַּנָּא טִלְטוּל עַל יְדֵי שְׁוָרִים שְׁמֵיהּ טִלְטוּל: <B>וְקֻסְטוֹת הַמְּלָכִים.</B> כְּמִין מִגְדָּל שֶׁל עֵץ עָשׂוּי חֲדָרִים חֲדָרִים, שֶׁנּוֹתְנִים בּוֹ מִינֵי מַאֲכָל וְכֵלִים שֶׁל מַשְׁקֶה. וְהַמְּלָכִים מוֹלִיכִין אוֹתוֹ בַעֲגָלָה שֶׁהוֹלְכִים בָּהּ: <B>וַעֲרֵבַת הָעַבְּדָנִים.</B> עֲרֵבָה שֶׁל עֵץ שֶׁהָעַבְּדָנִים שׁוֹרִין בָּהּ עוֹרוֹתֵיהֶן: <B>אַף עַל פִּי שֶׁמְּקַבְּלִין, טְמֵאִין.</B> כְּלוֹמַר, אַף עַל פִּי שֶׁמְּקַבְּלִין אַרְבָּעִים סְאָה אוֹ יוֹתֵר, טְמֵאִין, כְּדִמְפָרֵשׁ טַעֲמָא, שֶׁאֵין מִטַּלְטְלִים אֶלָּא בְמַה שֶּׁבְּתוֹכָן, כְּשֶׁהֵן מְלֵאִים דַּרְכָּן לִטַּלְטֵל: <B>עֲרֵבַת בַּעַל הַבָּיִת.</B> לְרַבִּי מֵאִיר טְמֵאָה, דְּהוּא טְהוֹרִין קָחֲשִׁיב, לְמֵימְרָא דְהָנֵי דַוְקָא טְהוֹרִין, וְהַשְּׁאָר טְמֵאִין. לְרַבִּי יְהוּדָה טְהוֹרָה, דְּרַבִּי יְהוּדָה טְמֵאִים קָחֲשִׁיב, לְמֵימְרָא דְהָנֵי דַוְקָא טְמֵאִין, וְהַשְּׁאָר טְהוֹרִין. וַהֲלָכָה כְּרַבִּי יְהוּדָה: 

~ פרק טו - משנה ב
<B>אֲרוּבוֹת שֶׁל נַחְתּוֹמִים.</B> לוּחוֹת שֶׁהַנַּחְתּוֹמִים עוֹרְכִים עֲלֵיהֶן אֶת הַלֶּחֶם. וְאִית סְפָרִים דְּגָרְסֵי עֲרֵבוֹת: <B>טְמֵאוֹת.</B> לְפִי שֶׁעֲשׂוּיִין בְּצוּרַת כְּלִי {ז}. וְאַף עַל גַּב דִּפְשׁוּטֵי כְלֵי עֵץ נִינְהוּ, טְמֵאוֹת מִדִּבְרֵי סוֹפְרִים: <B>שֶׁל בַּעֲלֵי בָתִּים טְהוֹרוֹת.</B> שֶׁאֵין עֲלֵיהֶן צוּרַת כְּלִי: <B>סֵרְקָן.</B> יִפָּן בִּסְרִיקוֹן. וְהוּא שָׁשַׁר בִּלְשׁוֹן מִקְרָא. וּמָשׁוֹחַ בַּשָּׁשַׁר (יִרְמְיָה כב). בַּעֲרָבִי זנגפו"ר. וּבְלַעַ"ז מיני"ו: <B>כִּרְכְּמָן.</B> צְבָעָן בְּכַרְכֹּם: <B>דַּף שֶׁל נַחְתּוֹמִין.</B> דַּף שֶׁל מַתֶּכֶת. דְּאִלּוּ דַף שֶׁל עֵץ, פְּשׁוּטֵי כְלֵי עֵץ אֵין מְקַבְּלִין טֻמְאָה. וְאַף עַל גַּב דְּטָמֵא מִדְּרַבָּנָן, כְּשֶׁקְּבָעוֹ בַכֹּתֶל טָהוֹר לְדִבְרֵי הַכֹּל: <B>רַבִּי אֱלִיעֶזֶר מְטַהֵר.</B> וְאֵין הֲלָכָה כְּרַבִּי אֱלִיעֶזֶר: <B>סְרוֹד.</B> הִיא סְרֵידָא דִתְנַן לְעֵיל {ח} בְּכַמָּה דוּכְתֵי. וְהִיא עֲרֵבָה קְטַנָּה שֶׁהַנַּחְתּוֹם מִשְׁתַּמֵּשׁ בָּהּ. כְּדִמְתַרְגְּמִינַן אֶת בִּגְדֵי הַשְּׂרָד (שְׁמוֹת לא) יַת לְבוּשֵׁי שִׁמּוּשָׁא: <B>גִּפְּפוֹ.</B> עָשָׂה לוֹ מִסְגֶּרֶת סָבִיב. תַּרְגּוּם וַיְחַבֵּק, וְגַפֵּיף: <B>אִם הִתְקִינוֹ.</B> לַסְּרוֹד שֶׁל בַּעֲלֵי בָתִּים: <B>לִהְיוֹת קוֹרֵץ עָלָיו.</B> כְּלוֹמַר לַחְתֹּךְ עָלָיו הַבָּצֵק. לְשׁוֹן מֵחֹמֶר קֹרַצְתִּי (אִיּוֹב לג): <B>טָמֵא.</B> דִּסְבִירָא לֵיהּ לְרַבִּי שִׁמְעוֹן, מִפְּנֵי מָה סְרוֹד שֶׁל נַחְתּוֹמִים טָמֵא, מִפְּנֵי שֶׁקּוֹרֵץ עָלָיו אֶת הַבָּצֵק וּמוֹלִיךְ עָלָיו מִקְרָצוֹת לַתַּנּוּר, וְשֶׁל בַּעֲלֵי בָתִּים נַמִּי אִם הִתְקִינוֹ לִהְיוֹת קוֹרֵץ עָלָיו אֶת הַבָּצֵק וּלְהוֹלִיךְ עָלָיו מִקְרָצוֹת לַתַּנּוּר, טָמֵא. וְאֵין הֲלָכָה כְּרַבִּי שִׁמְעוֹן: 

~ פרק טו - משנה ג
<B>יַם נָפָה.</B> יְרִיעָה אֲרוּגָה מִשֵּׂעָר {יא} לְהוֹצִיא אֶת הַסֹּלֶת נָקִי מִן הַסֻּבִּין. וּלְפִי שֶׁיֶּשׁ סְבִיב הַיְרִיעָה זֵר שֶׁל לוּחַ גָּבֹהַּ, נִקְרָא יָם, כְּמוֹ שֶׁיֶּשׁ סְבִיב הַיָּם יַבָּשָׁה: <B>שֶׁל סִלָּתִים.</B> בּוֹרְרִים הַסֹּלֶת: <B>גּוֹדֶלֶת.</B> הָאִשָּׁה שֶׁגּוֹדֶלֶת וְקוֹשֶׁרֶת שְׂעַר הַנָּשִׁים: <B>מִפְּנֵי שֶׁהַבָּנוֹת.</B> הַנְּעָרוֹת בְּשָׁעָה שֶׁגּוֹדְלוֹת רֹאשָׁן מוֹשִׁיבוֹת אוֹתָן בְּתוֹךְ יַם נָפָה, לְקַבֵּל שָׁם מַה שֶּׁיִּפֹּל מֵרֹאשָׁן מִן הָעַפְרוּרִית וְעִרְבּוּבִיתָא דְרֵישָׁא. וַהֲלָכָה כְּרַבִּי יְהוּדָה: 

~ פרק טו - משנה ד
<B>כָּל הַתְּלוֹיִים.</B> הָעֲשׂוּיִין לַכְּלִי לִתְלוֹתוֹ בּוֹ: <B>טְמֵאִין.</B> דַּהֲווּ חִבּוּר לַכְּלִי {יד}: <B>כִּבְרַת גְּרָנוֹת.</B> עֲשׂוּיָה לְהוֹצִיא הַחִטִּים וְלִקְלֹט הַמֹּץ, וּמַנִּיחִים הַכְּבָרָה עַל שְׁנֵי עֵצִים וּמְנַהֲלִין, וּכְשֶׁהֵן יְגֵעִים מַכְנִיסִים יְדֵיהֶן בַּתְּלוֹי שֶׁלָּהּ וּמְנַהֲלִין, וְהַיְנוּ דְקָתָנֵי דִמְסַיְּעִין בִּשְׁעַת מְלָאכָה: <B>מַקֵּל הַבַּלָּשִׁין.</B> הַמְחַפְּשִׂין בְּתוֹךְ הַכֵּלִים לִרְאוֹת אִם יֵשׁ בּוֹ דָבָר שֶׁרָאוּי לִתֵּן מִמֶּנּוּ מֶכֶס לַמֶּלֶךְ. תַּרְגּוּם וַיְחַפֵּשׂ, וּבְלַשׁ: <B>שֶׁהֵם מְסַיְּעִים בִּשְׁעַת מְלָאכָה.</B> מַכְנִיסִין יְדֵיהֶם בַּתְּלוֹי כְּשֶׁרוֹצִים לְהִשְׁתַּמֵּשׁ בַּכְּלִי, וּמִסְתַּיְּעִים בּוֹ לַעֲשׂוֹת מְלַאכְתָּן. וַהֲלָכָה כַּחֲכָמִים: 

~ פרק טו - משנה ה
<B>רַחַת.</B> שֶׁזּוֹרִים בָּהּ {יז} תְּבוּאָה וְקִטְנִיּוֹת. בַּעֲרָבִי אלרח"ה, וּבְלַעַ"ז פאל"א: <B>הַגָּרוֹסוֹת.</B> הָעוֹשִׂים גְּרִיסִים שֶׁל פּוֹל: <B>טְמֵאָה.</B> לְפִי שֶׁיֶּשׁ לָהּ בֵּית קִבּוּל וַעֲשׂוּיָה לְהַכְנִיס בָּהּ לָרֵחַיִם: <B>וְשֶׁל אוֹצָרוֹת.</B> עֲשׂוּיָה לִלְקֹט בָּהּ הַחִטָּה שֶׁהִיא מִן הַצְּדָדִים מִכָּאן וּמִכָּאן. וּלְנַקּוֹתָהּ שֶׁתִּתְיַשֵּׁב בָּאוֹצָר: <B>וְשֶׁל גִּתּוֹת.</B> לְהַשְׁלִיךְ הַחַרְצַנִּים וְהַזָּגִין חוּץ מִן הַגַּת: <B>לְכִנּוּס.</B> מִמְּקוֹם פְּזוּרָן, אֲבָל לֹא לְקַבֵּל בְּתוֹכוֹ: 

~ פרק טו - משנה ו
<B>נִבְלֵי הַשָּׁרָה.</B> נְבָלִים שֶׁמְּשׁוֹרְרִים בָּהֶם. לְשׁוֹן נֵבֶל וְכִנּוֹר: <B>טְמֵאִין.</B> שֶׁהַנְּבָלִים וְהַכִּנּוֹרוֹת חֲלוּלִים הֵם וּמְנֻקָּבִים לְצַד הַנִּימִין לְהַשְׁמִיעַ קוֹל הַנִּגּוּן, וְדֶרֶךְ הַמְנַגְּנִים לְהַנִּיחַ בְּתוֹכָן הַמָּעוֹת שֶׁמְּקַבְּצִין מִבְּנֵי אָדָם הַבָּאִים לִשְׁמֹעַ, וְהָוֵי לֵיהּ מִטַּלְטֵל מָלֵא וְרֵיקָן: <B>נִבְלֵי בְנֵי לֵוִי.</B> הַמְּנַגְּנִים עַל הַדּוּכָן: <B>טְהוֹרִין.</B> שֶׁאֵינָן עֲשׂוּיִין לָתֵת בְּתוֹכָן מָעוֹת, וְאֵין עֲשׂוּיִין לְקַבֵּל: <B>כָּל הַמַּשְׁקִין טְמֵאִין.</B> כָּל אֶחָד מִשִּׁבְעָה מַשְׁקִין, שֶׁהֵן, מַיִם יַיִן שֶׁמֶן דְּבַשׁ חָלָב דַּם טַל, מְקַבְּלִין טֻמְאָה, וּמַכְשִׁירִין הַזְּרָעִים לְקַבֵּל טֻמְאָה: <B>וּמַשְׁקֵה בֵית מַטְבְּחַיָּא.</B> הַמַּיִם וְהַדָּם שֶׁבְּבֵית הַמִּטְבָּחַיִם שֶׁבָּעֲזָרָה: <B>טְהוֹרִין.</B> שֶׁהֵם אֵינָם מְקַבְּלִין טֻמְאָה, וְלֹא מַכְשִׁירִין הָאֳכָלִים לְקַבֵּל טֻמְאָה: <B>כָּל הַסְּפָרִים מְטַמְּאִין אֶת הַיָּדַיִם.</B> לְפִי שֶׁבִּתְחִלָּה הָיוּ מַצְנִיעִים אֳכָלִים שֶׁל תְּרוּמָה אֵצֶל סֵפֶר תּוֹרָה, דְּאָמְרֵי הַאי קֹדֶשׁ וְהַאי קֹדֶשׁ, כֵּיוָן דְּחָזוּ דְקָאָתוּ סְפָרִים לִידֵי פְסֵידָא, שֶׁהָעַכְבָּרִים שֶׁהָיוּ מְצוּיִין אֵצֶל הָאֳכָלִים הָיוּ מַפְסִידִים אוֹתָן, גָּזְרוּ שֶׁיִּהְיוּ הַסְּפָרִים כָּל כִּתְבֵי הַקֹּדֶשׁ פּוֹסְלִים אֶת הַתְּרוּמָה בְמַגָּעָן, וְגָזְרוּ עוֹד שֶׁהַיָּדַיִם הַנּוֹגְעוֹת בַּסְּפָרִים יִהְיוּ שְׁנִיּוֹת לַטֻּמְאָה וּפוֹסְלוֹת אֶת הַתְּרוּמָה: <B>מִסֵּפֶר הָעֲזָרָה.</B> סֵפֶר תּוֹרָה שֶׁכֹּהֵן גָּדוֹל קוֹרֵא בוֹ בְּעֶזְרַת נָשִׁים בְּיוֹם הַכִּפּוּרִים. דְּלֵיכָּא לְמֵיחַשׁ שֶׁמָּא יָשִׂימוּ אֳכָלִים שֶׁל תְּרוּמָה אֶצְלוֹ, מִפְּנֵי מוֹרָאוֹ וַחֲשִׁיבוּתוֹ: <B>מַרְכּוֹף.</B> סוּס שֶׁל עֵץ שֶׁעוֹשִׂים הַלֵּיצָנִים לִרְכֹּב עָלָיו לְצַחֵק בּוֹ: <B>הַבַּטְנוֹן.</B> כְּלִי נִגּוּן גָּדוֹל, שֶׁהַמְנַגֵּן בּוֹ סוֹמְכוֹ עַל בִּטְנוֹ. וְקוֹרִים לוֹ בְּלַעַ"ז ציטר"א: <B>הַנִּקְטְמוֹן.</B> מִין כְּלִי שֶׁל נִגּוּן עָשׂוּי בְּצוּרַת רֶגֶל שֶׁל עֵץ שֶׁעוֹשֶׂה מִי שֶׁנֶּחְתְּכָה רַגְלוֹ {יט}: <B>וְהָאֵרוּס.</B> עָשׂוּי כְּמִין נָפָה שֶׁדָּפְנוֹתֶיהָ עֲגֻלּוֹת וְשׁוֹטְחִין עַל פִּיו עוֹר דַּק, וּמַכִּין עָלָיו בְּמַקֵּל וּמוֹצִיא קוֹל צָלוּל. וּבְלַעַ"ז טמבור"ו: <B>טָמֵא מוֹשָׁב.</B> אִם יָשַׁב עָלָיו זָב וְזָבָה נִדָּה וְיוֹלֶדֶת, נַעֲשֶׂה אַב הַטֻּמְאָה לְטַמֵּא אָדָם לְטַמֵּא בְגָדִים. דִּכְלִי הַמְיֻחָד לִישִׁיבָה הוּא: <B>שֶׁהָאַלָּיִת.</B> כְּלוֹמַר הַמְקוֹנֶנֶת וּמְיַלֶּלֶת יוֹשֶׁבֶת עָלָיו, לְפִי שֶׁרְגִילִין לִסְפֹּד וּלְקוֹנֵן עַל יְדֵי נִגּוּן שֶׁל אוֹתוֹ כְלִי. וְכֵן הַמִּנְהָג הַיּוֹם בְּאַרְצוֹת הַיִּשְׁמְעֵאלִים: <B>אַלָּיִת.</B> לְשׁוֹן אֱלִי כִבְתוּלָה חֲגֻרַת שַׂק (יוֹאֵל א). וְאֵין הֲלָכָה כְּרַבִּי יְהוּדָה {כ}: <B>מְצֻדַּת הַחֻלְדָּה טְמֵאָה.</B> שֶׁיֶּשׁ עָלֶיהָ צוּרַת כְּלִי. מַה שֶּׁאֵין כֵּן לִמְצוֹדַת עַכְבָּר: 

^ פרק טז

~ פרק טז - משנה א
<B>כָּל כְּלִי עֵץ.</B> שֻׁלְחָן הַכָּפוּל. עָשׂוּי חֻלְיוֹת אוֹ פְרָקִים, וּלְאַחַר שֶׁמְּסִירִים אוֹתוֹ כּוֹפְלִים חֻלְיוֹתָיו אוֹ פְרָקָיו זוֹ עַל זוֹ, וְכָל חֻלְיָא הַוְיָא כְּלִי בִּפְנֵי עַצְמָהּ: <B>וְתַמְחוּי הַמִּזְנוֹן.</B> קְעָרָה גְדוֹלָה מְאֹד וּבְתוֹכָהּ קְעָרוֹת קְטַנּוֹת, וְנוֹתְנִים בְּכָל קְעָרָה מִן הַקְּטַנּוֹת מִין אֶחָד שֶׁל תַּבְשִׁיל. וּלְפִי שֶׁיֶּשׁ בְּתוֹכָהּ מִינִים הַרְבֵּה, נִקְרָא תַמְחוּי הַמִּזְנוֹן. תַּרְגּוּם לְמִינוֹ לִזְנוֹהִי: <B>אֱפִיפוֹרִין.</B> כִּסֵּא שֶׁל פְּרָקִים: <B>הַמָּגֵס.</B> תַּרְגּוּם קְעָרָה מְגִיסְתָּא: <B>וְקוֹד הַבַּבְלִי.</B> כְּמִין קְעָרָה שֶׁל עֵץ. וּלְשׁוֹן חֲכָמִים הוּא, בִּמְקֵדָה בְזוּיָה, פֵּרוּשׁ קְעָרָה בְזוּיָה. וְכָל הַכֵּלִים הַלָּלוּ, אַף עַל פִּי שֶׁנֶּחְלְקוּ, נִשְׁאָר לְכָל חֵלֶק מֵהֶם צוּרַת כְּלִי. וְאֵין הֲלָכָה כְּרַבִּי יְהוּדָה: <B>מִשֶּׁיְּשׁוּפֵם בְּעוֹר הַדָּג.</B> לְהָסִיר קִסְמִין שֶׁבָּהֶם, דְּקֹדֶם לָכֵן לֹא חֲזוּ לִמְלַאכְתָּן, שֶׁמְּשָׂרְטִים אֶת הַבָּשָׂר. אֲבָל אִם אֵינָן מְחֻסָּרִין אֶלָּא שִׁיפָה שֶׁל צִחְצוּחַ וּמְרִיקָה, הָא קַיְמָא לָן [חֻלִּין כה] דְּגָלְמֵי כְלֵי עֵץ שֶׁעָתִיד לְשַׁבֵּץ וְלָשׁוּף טְמֵאִין: <B>גָּמַר שֶׁלֹּא לָשׁוּף.</B> שֶׁגָּמַר בְּלִבּוֹ לְהִשְׁתַּמֵּשׁ בָּהֶם אַף עַל פִּי שֶׁלֹּא יָשׁוּף עוֹד {ב}: <B>שְׁלֹשָׁה בָתִּים.</B> כְּשֶׁמְּסָרְגִים הַמִּטָּה בַחֲבָלִים, בֵּין כָּל חֶבֶל לְחֶבֶל קָרוּי בַּיִת. וְאֵין הֲלָכָה כְּרַבִּי מֵאִיר: 

~ פרק טז - משנה ב
<B>הַסַּלִּים שֶׁל עֵץ.</B> מֵאֵימָתַי גְּמַר מְלַאכְתָּן: <B>מִשֶּׁיַּחְסֹם.</B> כְּשֶׁאָדָם עוֹשֶׂה קֻפָּה אוֹ סַל וְגוֹמֵר אֶת שְׂפָתוֹ {ג} זוֹ הִיא חֲסִימָה: <B>וִיקַנֵּב.</B> לְאַחַר שֶׁגּוֹמֵר הַשָּׂפָה, וְנִשְׁתַּיְּרוּ קִסְמִין רָאשֵׁי קְרוּמִיּוֹת הַבּוֹלְטִין, פּוֹסְקָן וְקוֹטְמָן, וְזוֹ הִיא קְנִיבָה: <B>שֶׁל תְּמָרָה.</B> סַלִּים הָעֲשׂוּיִן מֵחֲרִיּוֹת שֶׁל דֶּקֶל: <B>שֶׁכֵּן מְקַיְּמִין.</B> בְּלֹא קְנִיבָה: <B>כַּלְכָּלָה.</B> סַל שֶׁל גֶּמִי: <B>הַתְּלוֹיָה.</B> שֶׁיִּגְמֹר הַחֶבֶל שֶׁתּוֹלֶה בָהּ: <B>בֵּית הַלְּגִינִים.</B> כְּלִי שֶׁמַּנִּיחִין בּוֹ לְגִינִין לִשְׁמֹר: <B>בֵּית הַכּוֹסוֹת.</B> כְּלִי שֶׁמַּצְנִיעִין בּוֹ כּוֹסוֹת: 

~ פרק טז - משנה ג
<B>הַקְּנוֹנִין.</B> קָנוֹן שֶׁבּוֹרְרִים בּוֹ קִטְנִית. וְהוּא נַעֲשֶׂה מֵחֲרִיּוֹת שֶׁל דֶּקֶל: <B>קְלָתוֹת.</B> קֻפּוֹת קְטַנּוֹת: <B>סוּגִים.</B> קֻפּוֹת גְּדוֹלוֹת: <B>שְׁנֵי דוּרִים לָרֹחַב שֶׁלָּהֶן.</B> לְאַחַר שֶׁאָרְגוּ שׁוּלֵי הַקֻּפָּה, אוֹרְגִים סְבִיבוֹתֶיהָ עִגּוּלִים כְּפִי מַה שֶּׁרוֹצֶה שֶׁתִּהְיֶה רְחָבָה בְדָפְנוֹתֶיהָ בְּגָבְהָהּ, וְאוֹתָן עִגּוּלִים שֶׁל דְּפָנוֹת קְרוּיִין דּוּרִים: <B>וְכַן שֶׁל מֹאזְנַיִם.</B> הַבָּסִיס שֶׁנּוֹתְנִים עָלָיו הַמֹּאזְנַיִם {ד}: <B>דּוּר אֶחָד.</B> מִשֶּׁיַּגְבִּיהַּ עַל שְׂפָתוֹ עִגּוּל אֶחָד: <B>שְׁתֵּי צְפִירוֹת.</B> שְׁתֵּי סִבּוּבִים {ו}: <B>וְהֶעָרָק.</B> שֶׁאֵין שְׂפָתוֹ גְבוֹהָה כִּשְׂפַת הַקֻּפָּה: <B>מִשֶּׁיַּעֲשֶׂה צְפִירָה אַחַת טָמֵא.</B> וְעָרָק עָשׂוּי מִשַּׁעַם וְאָרְכּוֹ יוֹתֵר מֵרָחְבּוֹ, כְּתֵבָה שֶׁל רַצְעָנִים {ז}. וְקָרוּי עָרָק. וְעַד שְׂרוֹךְ נַעַל (בְּרֵאשִׁית יד), תַּרְגּוּם וְעַד עַרְקַת מְסָאנָא. וּמִשּׁוּם דִּכְלֵי גֶמִי וְשַׁעַם דִּין כְּלֵי עֵץ יֵשׁ לָהֶם, הִלְכָּךְ תְּנִינְהוּ גַבֵּי הֲדָדֵי עִם כְּלֵי עֵץ: 

~ פרק טז - משנה ד
<B>תּוּרְמֵל.</B> כִּיס שֶׁל עוֹר גָּדוֹל, שֶׁהָרוֹעֶה נוֹתֵן בּוֹ מְזוֹנוֹת וְכָל דָּבָר. וְדוֹמֶה לוֹ, וְלֹא הָרוֹעֶה בְתַרְמִילוֹ: <B>קִיחוֹתָיו.</B> מִסְגְּרוֹתָיו {ט}, כְּמִין אָזְנַיִם קְטַנּוֹת סְבִיבוֹת הַתּוּרְמֵל, וּמַכְנִיסִים בְּאוֹתָן אָזְנַיִם חֲבָלִים שֶׁסּוֹגְרִים אוֹתוֹ: <B>סְקֹרְטְיָא.</B> עוֹר שֶׁלּוֹבְשִׁים הָעַבְּדָנִים בִּשְׁעַת מְלַאכְתָּן: <B>צִיצָתָהּ.</B> כְּעֵין צִיצִית שֶׁל טַלִּית, כָּךְ עוֹשִׂין לָהּ פְּתִילִים עַל כְּנָפַיִם לְקָשְׁרָם בָּהֶן. וְרַמְבַּ"ם פֵּרֵשׁ, סְקֹרְטְיָא עוֹר שֶׁאוֹכְלִים עָלָיו, וְצִיצָתָהּ, הוּא אֶמְצַע הָעוֹר שֶׁנּוֹתְנִים בּוֹ טַס שֶׁל מַתֶּכֶת לְנוֹי, לְשׁוֹן צִיץ הַזָּהָב, שֶׁהוּא טַס שֶׁל זָהָב: <B>טַבְּעוֹתֶיהָ.</B> טַבַּעַת נְחֹשֶׁת אוֹ בַּרְזֶל שֶׁנּוֹתְנִים בִּקְצֵה הַסְּקֹרְטְיָא: <B>קָטָבוֹלְיָא.</B> עוֹר שֶׁמַּצִּיעִים עַל גַּבֵּי מִטָּה {י}. וְקוֹרִים לוֹ בַעֲרָבִי נט"ע, וּפְשׁוּטֵי כְלֵי עוֹר מְקַבְּלִים טֻמְאָה מִדְּרַבָּנָן בִּלְבַד, כִּפְשׁוּטֵי כְלֵי עֵץ, וְדִינָן בָּזֶה שָׁוֶה, שֶׁאֵין מְקַבְּלִים טֻמְאָה מִדְּאוֹרַיְתָא אֶלָּא מִדְּרַבָּנָן בְּכָל שְׁאָר טֻמְאוֹת, חוּץ מִמִּשְׁכָּב וּמוֹשָׁב, שֶׁהֵן נַעֲשִׂים מִשְׁכָּב וּמוֹשָׁב מִדְּאוֹרַיְתָא כְּשֶׁהֵן מְיֻחָדִים לְכָךְ: <B>הַכַּר וְהַכֶּסֶת.</B> כַּר קָטָן מִכֶּסֶת {יא}, וְעָשׂוּי לְהַנִּיחַ תַּחַת מְרַאֲשׁוֹתָיו. וְכֶסֶת תַּחַת כָּל גּוּפוֹ: <B>פָּחוֹת מֵחֲמִשָּׁה טְפָחִים.</B> מְשַׁיְּרִים מִשּׁוּם פֶּתַח לְהַכְנִיס מִשָּׁם הַמּוֹךְ לְמַלְּאוֹת הַכַּר וְהַכֶּסֶת: 

~ פרק טז - משנה ה
<B>פָּטִילְיָא.</B> קֻפָּה עֲשׂוּיָה מִמִּינִים שֶׁל עֲרָבָה, וְאוֹצְרִים בָּהּ גְּרוֹגָרוֹת: <B>וַחֲסִינָה.</B> כְּמִין קֻפָּה {יב} עֲשׂוּיָה מִקּוֹצִים, וּמְשִׂימִין בָּהּ טִיט: <B>סוּגְנִיּוֹת.</B> לְשׁוֹן סוּגָה בַשּׁוֹשַׁנִּים, עוֹשִׂין כְּמִין כְּפִיפָה קְטַנָּה מִן הֶעָלִים וּמְכַסִּים בָּהּ פֵּרוֹת, וְאֵינָהּ אֶלָּא מְלֶאכֶת עֲרַאי: <B>נְצָרִים.</B> מִצּוּרֵי הַדֶּקֶל: <B>חוֹתָל.</B> כְּלִי שֶׁעוֹשִׂים מֵחֲרָיּוֹת שֶׁל דֶּקֶל, וּמַנִּיחִין בּוֹ תְּמָרִים לַחִים וְהֵן מִתְבַּשְּׁלִים בְּתוֹכוֹ {יד}: <B>נוֹתֵן לְתוֹכוֹ וְנוֹטֵל מִתּוֹכוֹ.</B> אֲבָל אִם אֵינוֹ יָכוֹל לְהוֹצִיא הַתְּמָרִים אֶלָּא אִם כֵּן יִקְרָעֶנּוּ אוֹ יַתִּיר הַחֲרִיּוֹת שֶׁלּוֹ, טָהוֹר, דְּכֵיוָן דְּקוֹרְעוֹ אוֹ מַתִּירוֹ מַשְׁלִיכוֹ לָאַשְׁפָּה, וְהָוֵי לְתַשְׁמִישׁ עֲרַאי: 

~ פרק טז - משנה ו
<B>קְסָיָה.</B> בֵּית יָד שֶׁל עוֹר: שֶׁל זוֹרֵי גְרָנוֹת וְהוֹלְכֵי דְרָכִים {טו} וְשֶׁל עוֹשֵׂי פִשְׁתָּן טְמֵאָה. דְּכֵיוָן דְּהִיא עֲשׂוּיָה כְּדֵי לֶאֱחֹז הַדָּבָר בְּיָדוֹ יָפֶה שֶׁלֹּא יִשָּׁמֵט מִמֶּנּוּ, אוֹ כְדֵי שֶׁלֹּא יִתְחֹב לוֹ קוֹץ בְּיָדוֹ, מִקְּרֵי עָשׂוּי לְקַבָּלָה, כֵּיוָן שֶׁהַדָּבָר שֶׁהוּא אוֹחֵז בּוֹ נִשְׁעָן עַל הַבֵּית יָד וּמְקַבְּלוֹ: <B>שֶׁל גָּרוֹסוֹת.</B> הָעוֹשִׂים גְּרִיסוֹת שֶׁל פּוֹל בָּרֵחַיִם: <B>מִפְּנֵי הַזֵּעָה.</B> לִשְׁאֹב אֶת הַזֵּעָה כְּדֵי לְהָקֵר בְּשָׂרוֹ שֶׁלֹּא יַזִּיעַ. אִי נַמִּי, שֶׁלֹּא תְטַנֵּף זֵיעַת יָדָיו הַדָּבָר שֶׁהוּא אוֹחֵז בּוֹ: <B>טָהוֹר.</B> דְּתַשְׁמִישׁ עֲרַאי חֲשׁוּב: 

~ פרק טז - משנה ז
<B>מַלְקוֹט.</B> עוֹר שֶׁמְּשִׂימִין בְּעֵינֵי הַפָּרָה כְּדֵי שֶׁתְּסַבֵּב וְתָדוּשׁ {יז}: <B>הֶחָסוּם.</B> כְּמִין מְצוֹדָה קְטַנָּה שֶׁל חֲבָלִים שֶׁחוֹסְמִים בָּהּ פִּי הַפָּרָה שֶׁלֹּא תֹאכַל: <B>מַדָּף שֶׁל דְּבוֹרִים.</B> כְּלִי {יח} שֶׁמְּשִׂימִים בּוֹ אֵשׁ וּגְלָלֵי בָקָר וּמְעַשְּׁנִים כְּדֵי שֶׁיִּבְרְחוּ הַנְּחִילִים שֶׁל דְּבוֹרִים מִן הַכַּוֶּרֶת וְיִקַּח הַדְּבַשׁ. מִלְּשׁוֹן אֲשֶׁר תִּדְפֶנּוּ רוּחַ (תְּהִלִּים א): <B>וְהַמְּנָפָה.</B> כְּלִי שֶׁמְּנִיפִין בּוֹ בִימוֹת הַחַמָּה לְהָבִיא הָרוּחַ: <B>קֻפְסָא.</B> כְּמִין אַרְגָּז קָטָן שֶׁהָאִשָּׁה נוֹתֶנֶת בּוֹ תַכְשִׁיטֶיהָ וְנוֹתֶנֶת עָלָיו כְּסוּת מִלְּמַעְלָה: <B>קַמְטְרָא.</B> תֵּבָה שֶׁשּׁוֹמְרִים בָּהּ הַבְּגָדִים. עַל הַמֶּלְתָּחָה (מְלָכִים ב י), מְתַרְגְּמִינַן עַל קוּמְטְרָה: <B>וְהַמַּכְבֵּשׁ.</B> [כָּל חָרָשׁ עֵצִים] לְפִי מְלַאכְתּוֹ יֵשׁ לוֹ מָקוֹם שֶׁכּוֹבֵשׁ וְעוֹצֵר הָעֵץ כְּשֶׁהוּא מְעֻוָּת וְעָקֹם עַד שֶׁמְּיַשְּׁרוֹ: <B>וְהַקִּמְרוֹן.</B> הַמִּכְסֶה שֶׁעַל הַתֵּבָה הֶעָשׂוּי כְּעֵין קֻבָּה {כא}: <B>אַנְגְּלִין.</B> נַרְתִּיק שֶׁל עוֹר שֶׁעוֹשִׂין לַסֵּפֶר וּמַכְנִיסִים אוֹתוֹ בְתוֹכוֹ: <B>בֵּית הַנֶּגֶר.</B> נַרְתִּיק שֶׁל עוֹר שֶׁנּוֹתְנִים בְּתוֹכוֹ הַנֶּגֶר, הוּא הַיָּתֵד שֶׁמְּשִׂימִים אֲחוֹרֵי הַדֶּלֶת: <B>וּבֵית הַמַּנְעוּל.</B> נַרְתִּיק שֶׁל עוֹר שֶׁנּוֹתְנִים בּוֹ הַמַּנְעוּל שֶׁנּוֹעֲלִים בּוֹ הַדֶּלֶת: <B>וּבֵית הַמְּזוּזָה.</B> קָנֶה שֶׁל מַתָּכוֹת שֶׁנּוֹתְנִים בּוֹ הַמְּזוּזָה: <B>וְהָאֵמוּם שֶׁל גּוֹדְלֵי מִצְנָפוֹת.</B> דְּפוּס כְּעֵין רֹאשׁ שֶׁל אָדָם שֶׁמְּתַקְּנִים עָלָיו הַמִּצְנֶפֶת: <B>וְהַמַּרְכּוֹף.</B> כְּמִין סוּס שֶׁל עֵץ שֶׁהַלֵּיצָנִים מְשַׂחֲקִים בּוֹ. וְאִית דִּמְפָרְשֵׁי, כְּלִי שֶׁל עֵץ אֶרֶז הֶעָשׂוּי לְזַמֵּר: <B>וּרְבִיעִית שֶׁל אַלָּיִת.</B> וּבִמְנַעַנְעִים וּבִמְצַלְצְלִין, מְתַרְגְּמִינַן וּבִרְבִיעִין וּבְצֶלְצֱלִין: <B>שֶׁל אַלָּיִת.</B> שֶׁל הַמְקוֹנֶנֶת. כְּמוֹ (יוֹאֵל א) אֱלִי כִבְתוּלָה חֲגוּרַת שַׂק: <B>גְּנוֹגְנִית הֶעָנִי.</B> תַּרְמִילוֹ שֶׁל עָנִי: <B>וְסָמוֹכוֹת הַמִּטָּה.</B> קוֹרוֹת שֶׁסּוֹמְכִין בָּהֶן הַמִּטָּה שֶׁלֹּא תִפֹּל: <B>טְפוּס שֶׁל תְּפִלִּין.</B> כְּמוֹ דְפוּס שֶׁל תְּפִלִּין: <B>אֵמוּם שֶׁל עוֹשֵׂי סַאגּוֹת.</B> דְּפוּס שֶׁל עוֹשֵׂי שַׁלְשְׁלָאוֹת. שֶׁעוֹשִׂין אוֹתָן עַל גַּבֵּי אֵמוּם הַיְנוּ [עַל גַּבֵּי] דְּפוּס. וְרַמְבַּ"ם גָּרֵיס, עוֹשֵׂי סוּתוֹת, לְשׁוֹן וּבְדַם עֲנָבִים סוּתוֹ (בְּרֵאשִׁית מט), וְהוּא הַדְּפוּס שֶׁל עֵץ שֶׁאוֹרְגִין עָלָיו הַבְּגָדִים: <B>מְשַׁמְּשֵׁי מְשַׁמְּשָׁיו שֶׁל אָדָם.</B> כְּגוֹן כִּסּוּיֵי כֵלִים וְנַרְתִּיקֵי כֵלִים, שֶׁהֵם נַעֲשׂוּ לְשַׁמֵּשׁ הַכֵּלִים הַמְשַׁמְּשִׁים אֶת הָאָדָם: <B>בִּשְׁעַת מְלָאכָה וְשֶׁלֹּא בִשְׁעַת מְלָאכָה.</B> בִּזְמַן שֶׁהַכִּסּוּי מְשַׁמֵּשׁ אֶת הַכְּלִי לִשְׁמֹר מַה שֶּׁבְּתוֹכוֹ, וְהַיְנוּ שְׁעַת מְלָאכָה דִידֵיהּ, וּכְשֶׁאֵין כְּלוּם בַּכְּלִי שֶׁאֵינוֹ צָרִיךְ לְכִסּוּי קָרֵי לֵיהּ שֶׁלֹּא בִשְׁעַת מְלָאכָה. וְיֵשׁ כֵּלִים שֶׁמַּנִּיחִים עֲלֵיהֶן הַכִּסּוּי תָּמִיד בֵּין כְּשֶׁהוּא מָלֵא בֵּין כְּשֶׁהוּא רֵיקָן, אַף עַל פִּי שֶׁאֵין הַכִּסּוּי מְחֻבָּר בּוֹ, חֲשִׁיב כַּכְּלִי גוּפֵיהּ לְקַבֵּל טֻמְאָה אֲפִלּוּ בִּזְמַן שֶׁאֵינוֹ מְחֻבָּר בּוֹ, כֵּיוָן שֶׁרָגִיל לִהְיוֹת תָּמִיד עָלָיו. וְהַאי כְּלָלָא דְרַבִּי יוֹסֵי, אַפְּשׁוּטֵי כְלֵי עֵץ הַמְשַׁמְּשִׁין אֶת הַכֵּלִים קָאֵי. אֲבָל כְּלֵי קִבּוּל, מִטַּמְּאִין בְּכָל עִנְיָן. וַהֲלָכָה כְּרַבִּי יְהוּדָה: 

~ פרק טז - משנה ח
<B>הַפִּגְיוֹן.</B> סַכִּין שֶׁיֶּשׁ לוֹ שְׁתֵּי פִיּוֹת: <B>תִּיק מִכְחוֹל.</B> תִּיק הַכְּלִי שֶׁבּוֹ כּוֹחֲלִין הָעַיִן: <B>וּבֵית הַכְּחוֹל.</B> הַכְּלִי שֶׁשּׁוֹמְרִים בּוֹ אֶת הַכְּחוֹל: <B>מַכְתֵּב.</B> קֻלְמוֹס שֶׁל נְחֹשֶׁת וּבַרְזֶל: <B>תְּרוּנְתֵּק.</B> תְּרֵין תִּיק. וְהוּא כְלִי אֶחָד וּבוֹ תִיקִין הַרְבֵּה חֲלוּקִים, לַקֻּלְמוֹס וְלַסַּכִּין וְלַמִּסְפָּרַיִם. וְרוֹפְאֵי הַחַבּוּרוֹת מִשְׁתַּמְּשִׁים בִּכְלִי זֶה הַרְבֵּה. וּבְלַעַ"ז פינארו"ל: <B>פָּגוֹשׁוֹת.</B> חִצִּים רְחָבִים {כד}. וּמְחִי קָבָלּוֹ [יְחֶזְקֵאל כו], מְתַרְגְּמִינַן וּמְחַת פָּגוֹשׁוֹהִי: <B>סִמְפּוֹנְיָא.</B> כְּלִי זֶמֶר שֶׁל מַתֶּכֶת: <B>מִצִּדּוֹ טָהוֹר.</B> שֶׁכָּל שֶׁמַּכְנִיסוֹ מִן הַצַּד אֵינוֹ חֲשׁוּב נַרְתִּיק, אֶלָּא מִכְסֶה בְעָלְמָא: <B>הָאַלָּה.</B> שֵׁבֶט שֶׁל בַּרְזֶל וּבְרֹאשׁוֹ עִגּוּל כְּמוֹ כַדּוּר, וְיוֹצְאִים בּוֹ יְתֵדוֹת שֶׁדּוֹמוֹת לִשְׁקֵדִים, בַּעֲרָבִי קוֹרִין לוֹ דבו"ס, וּבְלַעַ"ז מאצ"א: <B>הֶעָשׂוּי לְחִפּוּי.</B> לְמִכְסֶה. תַּרְגּוּם מִכְסֶה, חוֹפָאָה: <B>טָהוֹר.</B> דְּתַנְיָא, יָכוֹל שֶׁאֲנִי מְרַבֶּה חִפּוּי כֵלִים לְטֻמְאָה, תַּלְמוּד לוֹמַר (וַיִּקְרָא יא) אֲשֶׁר יֵעָשֶׂה מְלָאכָה בָהֶם, פְּרָט לְחִפּוּי כֵּלִים: 

^ פרק יז

~ פרק יז - משנה א
<B>כָּל כְּלֵי בַעֲלֵי בָתִּים שִׁעוּרָן בְּרִמּוֹנִים.</B> אִם נִקְּבוּ בְּמוֹצִיא רִמּוֹן, טְהוֹרִים {ב}: <B>רַבִּי אֱלִיעֶזֶר אוֹמֵר בְּמַה שֶּׁהֵן.</B> כָּל הַכֵּלִים שִׁעוּרָן כְּשֶׁאֵין רְאוּיִין לְהִשְׁתַּמֵּשׁ בָּהֶן מֵעֵין הַתַּשְׁמִישׁ שֶׁהָיוּ מִשְׁתַּמְּשִׁים בָּהֶן תְּחִלָּה, כְּגוֹן כֵּלִים הַמְיֻחָדִים לַתְּאֵנִים שִׁעוּרָן בְּמוֹצִיא תְאֵנָה, וְהַמְיֻחָדִים לַזֵּיתִים שִׁעוּרָן בְּמוֹצִיא זַיִת. וְאֵין הֲלָכָה כְּרַבִּי אֱלִיעֶזֶר: <B>קֻפּוֹת הַגַּנָּנִים.</B> קֻפּוֹת בַּעֲלֵי הַגִּנּוֹת שֶׁעֲשׂוּיִין לִתֵּן בָּהֶם יְרָקוֹת, שִׁעוּרָן בְּמוֹצִיא אֲגֻדּוֹת יָרָק. וּבְהָא מוֹדֶה תַנָּא קַמָּא לְרַבִּי אֱלִיעֶזֶר דְּאֵין שִׁעוּרָן בְּמוֹצִיא רִמּוֹן: <B>בְּתֶבֶן.</B> בְּמוֹצִיא תֶבֶן: <B>גְּבָבָא.</B> תֶּבֶן דַּק מְעֹרָב בְּזֶבֶל. תַּרְגּוּם לְקוֹשֵׁשׁ קַשׁ (שְׁמוֹת ה), לְגַבָּבָא גִילָא. וְהַבַּלָּנִים דְּהַיְנוּ בַּעֲלֵי הַמֶּרְחֲצָאוֹת שׂוֹרְפִין אוֹתוֹ בַמֶּרְחֲצָאוֹת: <B>כֻּלָּן בְּרִמּוֹנִים.</B> בֵּין שֶׁל בַּעֲלֵי בָתִּים בֵּין שֶׁל גַּנָּנִים. וְאֵין הֲלָכָה כְּרַבִּי יְהוֹשֻׁעַ: 

~ פרק יז - משנה ב
<B>בִּפְקָעִיּוֹת שֶׁל שֶׁתִי.</B> מַטְוֵה הַשְּׁתִי דַק מִשֶּׁל עֵרֶב. כִּדְמוּכָח בִּכְתֻבּוֹת בְּפֶרֶק אַף עַל פִּי [דַּף סד]. וּפְקָעִיּוֹת שֶׁל שְׁתִי הֵן קְטַנִּים מִפְּקָעִיּוֹת שֶׁל עֵרֶב. וּפֵרוּשׁ פְּקָעִיּוֹת, גלוממור"י בְּלַעַ"ז. אִי נַמִּי מטאס"י בְּלַעַ"ז: <B>אַף עַל פִּי שֶׁמְּקַבֶּלֶת שֶׁל עֵרֶב טְמֵאָה.</B> הָכִי קָאָמַר, וְאַף עַל פִּי שֶׁאֵינָהּ מְקַבֶּלֶת שֶׁל שְׁתִי אִם מְקַבֶּלֶת שֶׁל עֵרֶב טְמֵאָה, שֶׁשִּׁעוּרָהּ בְּמוֹצִיא עֵרֶב, שֶׁהוּא גָדוֹל מִמּוֹצִיא שְׁתִי. וְכֵן אַף עַל פִּי שֶׁמְּקַבֵּל אֶת הַתַּמְחוּיִין טָמֵא, כְּלוֹמַר אַף עַל פִּי שֶׁהַנֶּקֶב גָּדוֹל שֶׁאֵינָהּ מְקַבֶּלֶת אֶת הַקְּעָרוֹת, אִם מְקַבֵּל אֶת הַתַּמְחוּיִין שֶׁהֵן גְּדוֹלִים מִן הַקְּעָרוֹת, עֲדַיִן מִקְּרֵי חֲזִי לְתַשְׁמִישׁוֹ הָרִאשׁוֹן וְטָמֵא: <B>אַף עַל פִּי שֶׁמְּקַבֵּל אֶת הָרְעִי.</B> אַף עַל פִּי שֶׁאֵינוֹ מְקַבֵּל אֶת הַמַּשְׁקִין, אִם מְקַבֵּל אֶת הָרְעִי טָמֵא. בֵּית הָרְאִי, כְּמוֹ בֵית הָרְעִי. כְּלִי שֶׁנִּפְנֶה בוֹ וְיֵשׁ בּוֹ צוֹאָה וּמֵי רַגְלַיִם: <B>מִפְּנֵי שֶׁאֵין מְקַיְּמִין אוֹתוֹ.</B> גָּרְסִינַן. וְאִית דְּגָרְסֵי, מִפְּנֵי שֶׁהֵן מְקַיְּמִין אוֹתוֹ, וְאַמִּלְּתָא דְתַנָּא קַמָּא קָאֵי, דְּאָמַר אִם מְקַבֵּל אֶת הָעֵרֶב וְאֶת הַתַּמְחוּיִין וְאֶת הָרְעִי טָמֵא, מִפְּנֵי שֶׁהֵן מְקַיְּמִין וְשׁוֹמְרִים אוֹתוֹ, כֵּיוָן דַּחֲזִי לְהָכִי. וְאֵין הֲלָכָה כְּרַבָּן גַּמְלִיאֵל: 

~ פרק יז - משנה ג
<B>שִׁעוּרָן בְּכִכָּרוֹת שֶׁל פָּת.</B> שִׁעוּר שְׁבִירָתָן, בְּמוֹצִיא כִכָּרוֹת שֶׁל פַּת: <B>אֱפִיפְיָרוֹת.</B> כְּלִי אָרוּג מִקָּנִים אוֹ זְמוֹרוֹת {ה}: <B>שֶׁעָשָׂה לָהּ קָנִים מִלְּמַטָּה לְמַעְלָה.</B> שֶׁנִּפְחֲתוּ שׁוּלֵיהֶן וְהִכְנִיס קָנִים מִמַּטָּה לְמַעְלָה לְהַחְזִיק הַשּׁוּלַיִם: <B>גַּפַּיִם.</B> שֶׁגִּפְּפָהּ סָבִיב. תַּרְגּוּם וַיְחַבֵּק, וְגַפֵּיף. פֵּרוּשׁ אַחֵר, גַּפַּיִם, שֶׁעָשָׂה לָהּ אָזְנַיִם: <B>אִם אֵינָהּ יְכוֹלָה לִנָּטֵל בַּגַּפַּיִם.</B> שֶׁכְּשֶׁאוֹחֵז בַּגַּפַּיִם אֵין הַכְּלִי עוֹלֶה עִמּוֹ: 

~ פרק יז - משנה ד
<B>הָרִמּוֹנִים שֶׁאָמְרוּ.</B> הָא דִתְנַן בְּרֵישׁ פִּרְקִין כָּל כְּלֵי בַעֲלֵי בָתִּים שִׁעוּרָן בְּרִמּוֹנִים, כְּשֶׁיִּהְיוּ שְׁלֹשָׁה רִמּוֹנִים אֲחוּזִים זֶה בָזֶה וְיֵצֵא הָאֶחָד דֶּרֶךְ הַנֶּקֶב, זֶהוּ שִׁעוּר שֶׁל מוֹצִיא רִמּוֹן {ז}: <B>כְּדֵי שֶׁיִּטֹּל וִיהַלֵּךְ.</B> שֶׁמִּתּוֹךְ נִעְנוּעַ שֶׁל נְטִילָה וְהִלּוּךְ מְמַהֵר הָרִמּוֹן לָצֵאת דֶּרֶךְ הַנֶּקֶב: <B>וּבְקֻפָּה כְדֵי שֶׁיַּפְשִׁיל לַאֲחוֹרָיו.</B> שֶׁמִּתּוֹךְ הַפְשָׁלָה לַאֲחוֹרָיו הוּא מְמַהֵר לָצֵאת: <B>שֶׁאֵינָן יְכוֹלִים לְקַבֵּל רִמּוֹנִים.</B> שֶׁהֵן קְטַנִּים: <B>כְּגוֹן הָרֹבַע.</B> רֹבַע הַקַּב: <B>שִׁעוּרָן בְּרֻבָּן.</B> כֵּיוָן דְּנִפְחַת רֻבּוֹ, טָהוֹר: <B>נִפְרְצוּ.</B> נִפְחֲתוּ וְחָסְרוּ: <B>נִגְמְמוּ.</B> בְּשִׂפְתוֹתֵיהֶן: <B>שִׁעוּרָן בְּמַה שֶּׁהֵן.</B> אִם נִשְׁאַר בָּהֶן כְּדֵי לְקַבֵּל כָּל שֶׁהוּא, טְמֵאִין. וַהֲלָכָה כְּרַבִּי שִׁמְעוֹן: 

~ פרק יז - משנה ה
<B>הָרִמּוֹן שֶׁאָמְרוּ.</B> דִּכְלִי שֶׁנִּקַּב בְּמוֹצִיא רִמּוֹן טָהוֹר: <B>וּלְמָה הֻזְכְּרוּ רִמּוֹנֵי בָדָאן.</B> כֵּיוָן שֶׁאֵין מְשַׁעֲרִין בָּהֶן, אֶלָּא בְרִמּוֹן בֵּינוֹנִי: <B>שֶׁיְּהוּ מְקַדְּשִׁים בָּהֶן.</B> שֶׁאִם אֶחָד מֵרִמּוֹנֵי בָדָאן שֶׁל עָרְלָה אוֹ שֶׁל כִּלְאֵי הַכֶּרֶם נִתְעָרֵב עִם אֶלֶף רִמּוֹנִים שֶׁל הֶתֵּר, נִתְקַדְּשׁוּ כֻּלָּן וְנֶאֶסְרוּ {יא}. מַה שֶּׁאֵין כֵּן בְּרִמּוֹנִים שֶׁל שְׁאָר מְקוֹמוֹת: <B>בָּדָאן.</B> שֵׁם מָקוֹם: <B>לְשַׁעֵר בּוֹ אֶת הַכֵּלִים.</B> קָסָבַר דְּמוֹצִיא רִמּוֹן דְּכֵלִים, בְּרִמּוֹנֵי בָדָאן מְשַׁעֲרִינַן: <B>אָמַר רַבִּי יְהוּדָה לֹא הֻזְכְּרוּ רִמּוֹנֵי בָדָאן וְכוּ'.</B> אֲבָל לְעִנְיַן קִדּוּשׁ אֵין חִלּוּק בֵּין רִמּוֹנֵי בָדָאן לִשְׁאָר רִמּוֹנִים, דְּכֻלָּן מְקַדְּשִׁים, דְּסָבַר רַבִּי יְהוּדָה כָּל שֶׁדַּרְכּוֹ לִמָּנוֹת מְקַדֵּשׁ. בְּפֶרֶק הַתַּעֲרֹבוֹת וּבְרֵישׁ מַסֶּכֶת בֵּיצָה: <B>בָּדָאן וְגֶבַע.</B> שְׁנֵי מְקוֹמוֹת שֶׁל כּוּתִים הֵן, וְנִכָּרִים הָיוּ רִמּוֹנִים וְחָצִיר שֶׁל מְקוֹמוֹת הַלָּלוּ [מֵרִמּוֹן וְחָצִיר] שֶׁל שְׁאָר מְקוֹמוֹת. וְכוּתָאֵי וַדַּאי לֹא מְעַשְּׂרֵי מַאי דִּמְזַבְּנֵי לְאַחֲרִינֵי, דְּלֹא חָיְשֵׁי אַלִּפְנֵי עִוֵּר לֹא תִתֵּן מִכְשׁוֹל, אַף עַל גַּב דִּלְנַפְשַׁיְהוּ מְעַשְּׂרֵי. הִלְכָּךְ מִתְעַשְּׂרִים וַדַּאי בְּכָל מָקוֹם: <B>חֲצִירֵי.</B> כָּרְתִי פורו"ש בְּלַעַ"ז. כְּמוֹ אֶת הֶחָצִיר וְאֶת הַבְּצָלִים (בְּמִדְבַּר יא): 

~ פרק יז - משנה ו
<B>כַּבֵּיצָה שֶׁאָמְרוּ.</B> גַּבֵּי טֻמְאַת אֳכָלִים {יב}, שֶׁאֵין מְטַמְּאִין בְּפָחוֹת מִכַּבֵּיצָה: <B>נוֹתֵן לְתוֹךְ הַמַּיִם.</B> מְמַלֵּא כוֹס מַיִם, וְנוֹתֵן לְתוֹכוֹ גְדוֹלָה שֶׁבַּגְּדוֹלוֹת וּקְטַנָּה שֶׁבַּקְּטַנּוֹת, וְחוֹלֵק הַמַּיִם הַיּוֹצְאִין לִשְׁנֵי חֲלָקִים, וְהַחֵלֶק הָאֶחָד הוּא שִׁעוּר בֵּיצָה: <B>וְכִי מִי מוֹדִיעֵנִי.</B> כְּלוֹמַר כְּשֶׁלּוֹקֵחַ גְּדוֹלָה שֶׁבַּגְּדוֹלוֹת שֶׁמָּא יֵשׁ יוֹתֵר גְּדוֹלָה הֵימֶנָּה. וְכֵן קְטַנָּה שֶׁבַּקְּטַנּוֹת שֶׁמָּא יֵשׁ יוֹתֵר קְטַנָּה מִמֶּנָּה: <B>הַכֹּל לְפִי דַעְתּוֹ שֶׁל רוֹאֶה.</B> לְפִי אֹמֶד דַּעְתּוֹ שֶׁהִיא בֵּינוֹנִית לְמַרְאֵה עֵינָיו. וַהֲלָכָה כְּרַבִּי יוֹסֵי: 

~ פרק יז - משנה ז
<B>כַּגְּרוֹגֶרֶת שֶׁאָמְרוּ.</B> לְהוֹצָאַת שַׁבָּת, וּלְשִׁתּוּפֵי מְבוֹאוֹת. וְאֵין הֲלָכָה כְּרַבִּי יְהוּדָה: 

~ פרק יז - משנה ח
<B>כַּזַּיִת שֶׁאָמְרוּ.</B> כְּגוֹן כַּזַּיִת מִן הַמֵּת וּמִן הַנְּבֵלָה שֶׁמְּטַמֵּא, וְרֹב שִׁעוּרִים שֶׁבַּתּוֹרָה בְכַזַּיִת: <B>אֵגוֹרִי.</B> שֶׁשַּׁמְנוֹ אָגוּר בְּתוֹכוֹ {יג}: <B>כַּשְּׂעֹרָה שֶׁאָמְרוּ.</B> עֶצֶם כַּשְּׂעֹרָה: <B>כָּעֲדָשָׁה שֶׁאָמְרוּ.</B> שֶׁרֶץ מְטַמֵּא בְכָעֲדָשָׁה, וּמִחְיָה בְכָעֲדָשָׁה: <B>מְבִיאִין טֻמְאָה.</B> עַל אָדָם הַנּוֹשְׂאָן: <B>בָּעֳבִי הַמַּרְדֵּעַ.</B> דְּהַיְנוּ מַלְמַד הַבָּקָר. וְעָבְיוֹ אֶצְבַּע וּשְׁלִישׁ אֶצְבַּע בְּגֻדָּל, שֶׁהֵם שְׁתֵּי אֶצְבָּעוֹת בִּקְטַנּוֹת. שֶׁהַטֶּפַח אַרְבַּע אֶצְבָּעוֹת בְּגֻדָּל, שֶׁהֵם שֵׁשׁ אֶצְבָּעוֹת קְטַנּוֹת. וְנִמְצָא הֶקֵּפוֹ טֶפַח. שֶׁכָּל שֶׁיֶּשׁ בְּרָחְבּוֹ טֶפַח יֵשׁ בְּהֶקֵפוֹ שְׁלֹשָׁה טְפָחִים. וְגָזְרוּ עַל שֶׁיֶּשׁ בְּהֶקֵפוֹ טֶפַח, אַטּוּ עַל שֶׁיֶּשׁ בְּעָבְיוֹ טֶפַח שֶׁהוּא מֵבִיא אֶת הַטֻּמְאָה מִן הַתּוֹרָה: 

~ פרק יז - משנה ט
<B>הָאַמָּה שֶׁאָמְרוּ.</B> לְעִנְיַן שַׁבָּת וְעֵרוּבִין וְסֻכָּה וּמִדּוֹת וְכִלְאַיִם: <B>בְּאַמָּה בֵּינוֹנִית.</B> הִיא אַמָּה בַּת שִׁשָּׁה טְפָחִים. דְּאִיכָּא אַמָּה בַּת חֲמִשָּׁה [קְטַנָּה מִמֶּנָּה], וְאִיכָּא אַמָּה גְדוֹלָה בַּת שִׁשָּׁה וְאֶצְבַּע, וְאַמָּה בַּת שִׁשָּׁה הִיא הַבֵּינוֹנִית: <B>שְׁתֵּי אַמּוֹת.</B> שְׁתֵּי מִדּוֹת שֶׁבָּהֶן מוֹדְדִים הָאַמּוֹת, וְכָל אַחַת מֵהֶן אַמָּה: <B>בְּשׁוּשַׁן הַבִּירָה.</B> חֶדֶר אֶחָד בָּנוּי עַל שַׁעַר מִזְרָחִי שֶׁל עֲזָרָה, וְעָלָיו שׁוּשָׁן הַבִּירָה מְצֻיֶּרֶת, כְּדֵי שֶׁתְּהֵא עֲלֵיהֶם אֵימַת מַלְכוּת: <B>עַל שֶׁל מֹשֶׁה.</B> עַל אַמָּה בַּת שִׁשָּׁה טְפָחִים: <B>שֶׁהָאֻמָּנִין נוֹטְלִים בַּקְּטַנָּה.</B> שֶׁהָיָה הַגִּזְבָּר מַתְנֶה עִם הָאֻמָּנִים, כָּךְ וְכָךְ אַמּוֹת בִּנְיָן תַּעֲשׂוּ לְבֶדֶק הַבַּיִת מֵאַמּוֹת שֶׁל מֹשֶׁה, בְּכָךְ וְכָךְ דָּמִים, וּמַחְזִירִים לוֹ בְמִדַּת הָאַמָּה הַיְתֵרָה עָלֶיהָ אֶצְבַּע, כְּדֵי שֶׁיּוֹסִיפוּ מִשֶּׁלָּהֶם עַל תְּנָאָם, פֶּן יִפְחֲתוּ וְנִמְצְאוּ בָאִין לִידֵי מְעִילָה שֶׁנֶּהֱנוּ מִן הַהֶקְדֵּשׁ. וְלָמָּה שְׁתַּיִם, חֲדָא לְכַסְפָּא וְדַהֲבָא, שֶׁכְּשֶׁמַּתְנִים עִם צוֹרְפֵי זָהָב וָכֶסֶף לַעֲשׂוֹת טַבְלָא בַּת אַרְבַּע וְחָמֵשׁ אַמּוֹת בָּאַמָּה שֶׁל מֹשֶׁה, מַחֲזִירִים לַמִּדָּה הַיְתֵרָה עָלֶיהָ חֲצִי אֶצְבַּע, לֹא לַמִּדָּה הַיְתֵרָה עָלֶיהָ אֶצְבַּע, לְפִי שֶׁאֻמָּנוּת יְקָרָה הִיא וְאֵין מַפְסִידִין אוֹתָן כָּל כָּךְ: 

~ פרק יז - משנה י
<B>כָּל הָאַמּוֹת הָיוּ בֵינוֹנִיּוֹת.</B> בְּאַמָּה בַּת שִׁשָּׁה: <B>חוּץ מִמִּזְבַּח הַזָּהָב.</B> שֶׁהָיָה אַמָּה עַל אַמָּה: <B>וְהַקֶּרֶן.</B> שֶׁל מִזְבַּח הַנְּחֹשֶׁת {טז}. שֶׁהָיוּ לוֹ עַל אַרְבַּע פִּנּוֹתָיו אַרְבַּע אֲבָנִים שֶׁל אַמָּה גֹבַהּ, וְאַמָּה עַל אַמָּה עֳבִי. וְאוֹתָהּ אַמָּה הָיְתָה בְּאַמָּה בַּת חֲמִשָּׁה: <B>וְהַסּוֹבֵב וְהַיְסוֹד.</B> שֶׁל מִזְבַּח הַנְּחֹשֶׁת. וּבְפֶרֶק ג' דְּמַסֶּכֶת מִדּוֹת הֵן מְפֹרָשִׁים: <B>אַמַּת בִּנְיָן.</B> כְּגוֹן חוֹמַת הַבַּיִת וּמִזְבַּח הָעוֹלָה {יז}: <B>אַמַּת כֵּלִים.</B> כְּגוֹן אָרוֹן וְשֻׁלְחָן וּמִזְבַּח הַזָּהָב. וַהֲלָכָה כְּרַבִּי מֵאִיר: 

~ פרק יז - משנה יא
<B>בְּמִדָּה דַקָּה.</B> שֶׁל מִדְבָּר קְרוּיָה מִדָּה דַקָּה. לְפִי שֶׁיֶּשׁ מִדְבָּרִית יְרוּשַׁלְמִית וְצִפּוֹרִית, וּמִדְבָּרִית קְטַנָּה שֶׁבְּכֻלָּן: <B>מִדּוֹת הַלַּח.</B> הִין וַחֲצִי הִין: <B>וְהַיָּבֵשׁ.</B> עִשָּׂרוֹן וַחֲצִי עִשָּׂרוֹן: <B>בָּאִיטַלְקִי.</B> בְּמִדָּה שֶׁל אִיטָלִיאָה {יח} שֶׁל יָוָן. וְזוֹ הִיא מִדְבָּרִית שֶׁהָיְתָה בִימֵי מֹשֶׁה: <B>כְּפִי מַה שֶּׁהוּא אָדָם.</B> בֵּין קָטָן וּבֵין גָּדוֹל: <B>קוֹמֵץ הַמִּנְחָה.</B> דִּכְתִיב (וַיִּקְרָא ב) וְקָמַץ מִמֶּנּוּ מְלֹא קֻמְצוֹ: <B>וְחוֹפְנֵי קְטֹרֶת.</B> שֶׁל יוֹם הַכִּפּוּרִים, דִּכְתִיב (שָׁם טז) וּמְלֹא חָפְנָיו קְטֹרֶת סַמִּים דַּקָּה: <B>כִּמְלֹא לֻגְמָיו.</B> אִם שָׁתָה מְלֹא לֻגְמָיו בְּיוֹם הַכִּפּוּרִים, חַיָּב. וּלְפִי לֻגְמָיו שֶׁל שׁוֹתֶה מְשַׁעֲרִינַן: <B>כִּמְזוֹן שְׁתֵּי סְעֻדּוֹת לָעֵרוּב.</B> עֵרוּבֵי תְחוּמִין אֵינוֹ בְּפָחוֹת מִמְּזוֹן שְׁתֵּי סְעוּדוֹת: <B>מְזוֹנוֹ לְחֹל.</B> כְּמָזוֹן לִשְׁתֵּי סְעוּדוֹת שֶׁל חֹל שֶׁאוֹכֵל מְעַט, וְלֹא כִמְזוֹן שְׁתֵּי סְעוּדוֹת שֶׁל שַׁבָּת דְּאָכֵיל טְפֵי, מִשּׁוּם דִּבְסִים תַּבְשִׁילֵיהּ, וְרַוְחָא לִבְסוּמֵי שְׁכִיחַ: <B>לַשַּׁבָּת אֲבָל לֹא לַחֹל.</B> דְּאַדְּרַבָּה, שְׁתֵּי סְעוּדוֹת שֶׁל שַׁבָּת פְּחוּתִים מִשְּׁתֵּי סְעוּדוֹת שֶׁל חֹל, כֵּיוָן דִּבְשַׁבָּת סָעֵיד שָׁלֹשׁ סְעוּדוֹת, אֵינוֹ מַרְבֶּה לֶאֱכֹל בְּכָל סְעוּדָה: <B>וְאֵלּוּ וָאֵלּוּ מִתְכַּוְּנִים לְהָקֵל.</B> כָּל אֶחָד מֵהֶן מִתְכַּוֵּן לְמָעֵט בַּכִּכָּר שֶׁל עֵרוּב: <B>מִשְּׁתֵּי יָדוֹת לְכִכָּר מִשָּׁלֹשׁ לְקָב.</B> דַּי לָעֵרוּב בִּשְׁתֵּי יָדוֹת שֶׁל כִּכָּר שֶׁל שָׁלֹשׁ כִּכָּרוֹת לַקָּב, נִמְצָא כִכָּר שָׁלֵם שְׁלִישִׁית הַקָּב, וּשְׁתֵּי יְדוֹתֶיהָ הָוֵי כִּכָּר שֶׁל עֵרוּב: <B>מִכִּכָּר בְּפֻנְדְּיוֹן.</B> כִּכָּר הַלָּקוּחַ בְּפֻנְדְּיוֹן מִן הַנַּחְתּוֹם כְּשֶׁנִּמְכָּרִים אַרְבַּע סְאִים בְּסֶלַע. וְאַרְבַּע סְאִים הֵן עֶשְׂרִים וְאַרְבָּעָה קַבִּין שֶׁכָּל סְאָה הִיא שִׁשָּׁה קַבִּין, וְהַסֶּלַע הִיא אַרְבָּעָה דִינָרִים, וְהַדִּינָר שֵׁשׁ מָעִין, נִמְצָא הַסֶּלַע עֶשְׂרִים וְאַרְבַּע מָעִין, וְנִמְצָא עֶשְׂרִים וְאַרְבָּעָה קַבִּין לְעֶשְׂרִים וְאַרְבָּעָה מָעִין קַב לְכָל מָעָה, וְהַמָּעָה שְׁנֵי פֻנְדְּיוֹנִים, הֲרֵי הַכִּכָּר הַנִּמְכָּר בְּפֻנְדְּיוֹן הוּא חֲצִי קַב. אֲבָל מִפְּנֵי שֶׁהַחֶנְוָנִי רוֹצֶה לְהִשְׂתַּכֵּר, וִיצִיאַת הָאֲפִיָּה וְהַטְּחִינָה, לֹא יִהְיֶה הַכִּכָּר הַנִּמְכָּר בְּפֻנְדְּיוֹן כְּשֶׁנִּמְכָּרִים אַרְבַּע סְאִין בְּסֶלַע אֶלָּא רֹבַע קַב, וְהָרֹבַע הָאַחֵר הוֹלֵךְ בִּשְׂכַר הַחֶנְוָנִי וִיצִיאַת הָאֲפִיָּה וְהַטְּחִינָה. הֲרֵי כִּכָּר הַלָּקוּחַ בְּפֻנְדְּיוֹן הוּא רֹבַע הַקַּב, דְּהַיְנוּ שֵׁשׁ בֵּיצִים, וְהוּא שִׁעוּר שְׁתֵּי סְעֻדּוֹת, וְהַיְנוּ כִכָּר שֶׁל עֵרוּב. וְכֵן הֲלָכָה: 

~ פרק יז - משנה יב
<B>מְלֹא תַרְוָד רָקָב.</B> מְלֹא כַף עַפְרוּרִית מִן הַמֵּת אַחַר שֶׁכָּלָה כָּל לַחוּת שֶׁבּוֹ: <B>מְלֹא תַרְוָד גָּדוֹל שֶׁל רוֹפְאִים.</B> שֶׁהוּא גָדוֹל מִשְּׁאָר תַּרְוָדִים. וְשִׁעוּרוֹ מְלֹא חָפְנַיִם: <B>כַּגְּרִיס הַקִּלְקִי.</B> כַּחֲצִי פוֹל הַבָּא מִמָּקוֹם שֶׁשְּׁמוֹ קִלְקִי, וְהַפּוֹלִים שֶׁבּוֹ גְּדוֹלִים מִשְּׁאָר פּוֹלִים. וְשִׁעוּר מְקוֹם גְּרִיס הַקִּלְקִי, תֵּשַׁע עֲדָשׁוֹת שָׁלֹשׁ עַל שָׁלֹשׁ מְרֻבָּעוֹת. וּמְקוֹם עֲדָשָׁה, אַרְבַּע שְׂעָרוֹת, נִמְצָא מְקוֹם הַגְּרִיס שְׁלֹשִׁים וְשֵׁשׁ שְׂעָרוֹת: <B>כּוֹתֶבֶת הַגַּסָּה.</B> גְּדוֹלָה מִשְּׁאָר תְּמָרִים. וְשִׁעוּרָהּ מְעַט פָּחוֹת מִכַּבֵּיצָה: <B>כָּמוֹהָ וּכְגַרְעִינָתָהּ.</B> שֶׁצָּרִיךְ לִמְעֹךְ חֲלָלָהּ: <B>וְנוֹדוֹת יַיִן וָשֶׁמֶן.</B> שֶׁל עוֹר שֶׁנִּקְּבוּ, שִׁעוּר הַנֶּקֶב שֶׁלָּהֶן, כְּפִיקָה גְדוֹלָה. שֶׁמְּשִׂימִים בַּפֶּלֶךְ כְּשֶׁהַנָּשִׁים טֹווֹת בּוֹ: <B>וּמָאוֹר.</B> כְּמִין חַלּוֹן שֶׁמִּמֶּנּוּ הָאוֹרָה נִכְנֶסֶת לַבַּיִת: <B>שֶׁלֹּא נַעֲשָׂה בִידֵי אָדָם.</B> כְּגוֹן חוֹר שֶׁחֵרְרוּהוּ מַיִם אוֹ שְׁרָצִים, אוֹ שֶׁנָּפַל הֶעָפָר מֵאֵלָיו וְנַעֲשָׂה שָׁם נֶקֶב. וְאִם לֹא חָשַׁב עָלָיו לְתַשְׁמִישׁ אוֹ לְמָאוֹר, שִׁעוּרוֹ לְהָבִיא אֶת הַטֻּמְאָה מֵאֹהֶל הַמֵּת לַבַּיִת לְדֶרֶךְ הַנֶּקֶב, כְּאֶגְרוֹפוֹ שֶׁל בֶּן בָּטִיחַ. דְּהַיְנוּ אָדָם יָדוּעַ אֶצְלָם, וּבֶן בָּטִיחַ שְׁמוֹ, שֶׁהָיָה אֶגְרוֹפוֹ גָדוֹל: <B>וְשֶׁנַּעֲשָׂה בִידֵי אָדָם.</B> שֶׁעֲשָׂאוֹ אָדָם לְהַכְנִיס אֶת הָאוֹרָה: <B>נֵירוֹנִית.</B> מַטְבֵּעַ שֶׁל נֵירוֹן קֵיסָר: <B>כִּמְלֹא נֶקֶב שֶׁבָּעֹל.</B> מְלֹא מַקְדֵּחַ שֶׁל לִשְׁכָּה. וּפֻנְדְּיוֹן הָאִיטַלְקִי וְסֶלַע הַנֵּירוֹנִית וּמְלֹא נֶקֶב שֶׁבָּעֹל, כֻּלָּן שִׁעוּר אֶחָד לָהֶן. וְיֵשׁ מְקוֹמוֹת שֶׁהָיוּ יוֹדְעִים בְּאֶחָד מֵהֶן וְלֹא בְאַחֵר, הִלְכָּךְ תְּנִינְהוּ לְכֻלְּהוּ: 

~ פרק יז - משנה יג
<B>כֹּל שֶׁבַּיָּם טָהוֹר.</B> כָּל בְּרִיּוֹת שֶׁבַּיָּם אִם עָשָׂה מֵעוֹרָן כֵּלִים, אֵין מְקַבְּלִין טֻמְאָה, דִּכְתִיב (וַיִּקְרָא יא) אוֹ בֶגֶד אוֹ עוֹר אוֹ שַׂק, מַה בֶּגֶד מִן הַגָּדֵל מִן הָאָרֶץ, אַף עוֹר מִן הַגָּדֵל מִן הָאָרֶץ: <B>חוּץ מִכֶּלֶב הַמַּיִם.</B> לְפִי שֶׁכָּל שְׁאָר בְּרִיּוֹת שֶׁבַּיָּם אֵין אֶחָד מֵהֶם בּוֹרֵחַ לַיַּבָּשָׁה כְּשֶׁבָּאִים לָצוּד אוֹתָם, אֶלָּא כֶלֶב הַיָּם בִּלְבַד, הִלְכָּךְ הָוֵי בִכְלַל עוֹרוֹת הַיַּבָּשָׁה, וְאִם עָשָׂה כְלִי מֵעוֹרוֹ מְקַבֵּל טֻמְאָה. וַהֲלָכָה כְּרַבִּי עֲקִיבָא: <B>אֲפִלּוּ חוּט אֲפִלּוּ מְשִׁיחָה.</B> וּבִלְבַד שֶׁיְּחַבְּרֶנּוּ לוֹ בְּדֶרֶךְ שֶׁאִם הָיוּ שְׁנֵיהֶם מִן הַגָּדֵל בָּאָרֶץ מְחֻבָּרִים בְּחִבּוּר כָּזֶה הָיָה טָמֵא הָאֶחָד כְּשֶׁנִּטְמָא חֲבֵרוֹ: 

~ פרק יז - משנה יד
<B>יֵשׁ בְּמַה שֶּׁנִּבְרָא בַיּוֹם הָרִאשׁוֹן טֻמְאָה.</B> הָכִי קָאָמַר, יֵשׁ דְּבָרִים שֶׁנִּבְרְאוּ בְיוֹם רִאשׁוֹן שֶׁהָעוֹשֶׂה כְלִי מֵהֶם יֵשׁ בָּהֶם טֻמְאָה, כְּגוֹן הָאָרֶץ שֶׁנִּבְרֵאת בְּיוֹם רִאשׁוֹן, וּכְלֵי חֶרֶס הַנַּעֲשִׂים מִמֶּנָּה טְמֵאִים: <B>בַּשֵּׁנִי אֵין בּוֹ טֻמְאָה.</B> שֶׁבּוֹ נִבְרָא רָקִיעַ וְאֵין בּוֹ טֻמְאָה: <B>בַּשְּׁלִישִׁי.</B> נִבְרְאוּ אִילָנוֹת, וּכְלֵי עֵץ הַנַּעֲשִׂים מֵהֶם מְקַבְּלִים טֻמְאָה: <B>בָּרְבִיעִי.</B> נִתְלוּ הַמְּאוֹרוֹת, וְאֵין בָּהֶם טֻמְאָה: <B>בַּחֲמִישִׁי.</B> עוֹפוֹת וְדָגִים, וְאִם עָשָׂה מֵהֶן כֵּלִים אֵין מְקַבְּלִים טֻמְאָה: <B>חוּץ מִכְּנַף הָעוֹז.</B> כְּנַף הָעָזְנִיָּה. דְּרַבָּנָן גָּזְרוּ טֻמְאָה בְכֵלִים הַנַּעֲשִׂים מִמֶּנָּה, דְּאָתֵי לְאַחְלוּפֵי בִשְׁאָר כֵּלִים: <B>וּבֵיצַת הַנַּעֲמִית הַמְצֻפָּה.</B> בַּת הַיַּעֲנָה מְתַרְגְּמִינַן נַעֲמִיתָא. וְרַבָּנָן גָּזְרוּ טֻמְאָה בְבֵיצָתָהּ כְּשֶׁהִיא מְצֻפָּה {כח}, כֵּיוָן דִּבְלֹא צִפּוּי נַמִּי עוֹמֶדֶת. אֲבָל בִּשְׁאָר בֵּיצִים, אֲפִלּוּ בִמְצֻפָּה לֹא גָזְרוּ, כֵּיוָן דִּבְאֵינָהּ מְצֻפָּה לֹא קַיְמָא כְלָל: <B>כֹּל שֶׁנִּבְרָא בַיּוֹם הַשִּׁשִּׁי טָמֵא.</B> חַיּוֹת וּבְהֵמוֹת וּשְׁרָצִים וְאָדָם. אִם עָשָׂה כֵלִים מֵעַצְמוֹתֵיהֶן אוֹ מֵעוֹרוֹתֵיהֶן, מְקַבְּלִים טֻמְאָה: 

~ פרק יז - משנה טו
<B>הָעוֹשֶׂה כְלִי קִבּוּל מִכָּל מָקוֹם.</B> וַאֲפִלּוּ לֹא עֲשָׂאוֹ רָאוּי לְקַבֵּל אֶלָּא מַשֶּׁהוּ {כט}: <B>מִשְׁכָּב וּמוֹשָׁב מִכָּל מָקוֹם.</B> לִישִׁיבָה מֻעֶטֶת. כְּגוֹן שֶׁהָיָה נִשְׁעָן אוֹ נִתְלֶה בוֹ: <B>מֵעוֹר הַמַּצָּה.</B> דְּלֹא מָלִיחַ וְלֹא קָמִיחַ וְלֹא עָפִיץ: <B>וּמִן הַנְּיָר.</B> הֶעָשׂוּי מֵעֲשָׂבִים: <B>שֶׁיֶּשׁ לָהֶן מַעֲשֶׂה.</B> כֵּיוָן שֶׁחֲקָקוּם: <B>וְאֵין לָהֶם מַחֲשָׁבָה.</B> אִם חָשְׁבוּ לָמֹד בָּהֶן עָפָר {לג} כְּמוֹת שֶׁהֵן חֲקוּקִים מֵאֲלֵיהֶן וְלֹא עָשׂוּ בָהֶן מְלָאכָה, אֵין מַחְשַׁבְתָּן מְבִיאָתָן לִידֵי טֻמְאָה: 

~ פרק יז - משנה טז
<B>קְנֵה הַמֹּאזְנַיִם.</B> הָרַמָּאִים עוֹשִׂין אוֹתוֹ חָלוּל וּמַנִּיחִין בַּחֲלָלוֹ כֶסֶף חַי, וּכְשֶׁשּׁוֹקְלִין מַטִּין בַּקָּנֶה מְעַט וְהוֹלֵךְ הַכֶּסֶף חַי לְצַד הַדָּבָר הַנִּשְׁקָל וּמַכְבִּיד וּמַכְרִיעוֹ: <B>וְהַמָּחוֹק.</B> שֶׁמּוֹחֲקִין בּוֹ הַמִּדָּה כְשֶׁהִיא גְדוּשָׁה. וְאִם עוֹשִׂין אוֹתָהּ שֶׁל דְּלַעַת וְכַיּוֹצֵא בָהּ מִן הַדְּבָרִים הַקַּלִּים, הוּא מֵקֵל, וְרַע לַמּוֹכֵר. וְאִם עוֹשִׂים אוֹתוֹ מִמַּתֶּכֶת, הוּא מַכְבִּיד, וְרַע לַלּוֹקֵחַ. אֲבָל עוֹשִׂים אוֹתוֹ שֶׁל זַיִת וְשֶׁל אֱגוֹז וְשֶׁל אֶשְׁכְּרוֹעַ. וְהָרַמַּאי עוֹשֶׂה הַמָּחוֹק שֶׁל זַיִת וְשֶׁל אֱגוֹז חָלוּל, כְּשֶׁהוּא מוֹכֵר מַכְנִיס בּוֹ מַתֶּכֶת כְּדֵי שֶׁיַּכְבִּיד, וּכְשֶׁהוּא קוֹנֶה מְסַלְּקוֹ: <B>וְהָאֵסֶל.</B> מוֹט שֶׁנּוֹשְׂאִים בּוֹ בַכָּתֵף. וּכְשֶׁיֶּשׁ פּוֹעֲלִים מְרֻבִּים, לְאַחַר שֶׁקִּבֵּל שָׂכָר מֵשִׂים בְּבֵית קִבּוּל שֶׁבַּמּוֹט אֶת שְׂכָרוֹ, וְאוֹמֵר לְבַעַל הַבַּיִת לֹא נָתַתָּ לִי שְׂכָרִי, וּכְשֶׁמְּחַפְּשִׂים אוֹתוֹ אֵין נוֹתְנִים לֵב לְחַפֵּשׂ שָׁם: <B>קָנֶה שֶׁל עָנִי שֶׁיֶּשׁ בּוֹ בֵית קִבּוּל מַיִם.</B> וְשׁוֹתֶה מֵהֶן, וּכְשֶׁשּׁוֹאֲלִים אוֹתוֹ אִם טָעַם כְּלוּם, אוֹמֵר אֲנִי מִתְעַנֶּה הַיּוֹם. וְרַבּוֹתַי פֵּרְשׁוּ, בֵּית קִבּוּל מַיִם, בֵּית קִבּוּל מַשְׁקִין, וּכְשֶׁטּוֹרֵחַ אֵצֶל בַּעַל הַבַּיִת בְּבֵית הַבַּד גּוֹנֵב בּוֹ מִן הַשֶּׁמֶן: <B>מַקֵּל שֶׁיֶּשׁ בּוֹ בֵית קִבּוּל מְזוּזָה וּמַרְגָּלִית.</B> וְעוֹשִׂין כֵּן כְּדֵי לִגְנֹב בּוֹ אֶת הַמֶּכֶס {לד}: <B>אוֹי לִי אִם אֹמַר.</B> שֶׁמָּא יִלְמְדוּ מִמֶּנִּי בְנֵי אָדָם לְרַמּוֹת: <B>וְאוֹי לִי אִם לֹא אֹמַר.</B> שֶׁמָּא יֹאמְרוּ הָרַמָּאִין, אֵין תַּלְמִידֵי חֲכָמִים בְּקִיאִים בְּמַעֲשֵׂה יָדֵינוּ, וּמִתּוֹךְ כָּךְ יָבֹאוּ לְרַמּוֹת יוֹתֵר. וְלָמָּה אֲמָרָם, מִשּׁוּם דִּכְתִיב (הוֹשֵׁעַ יד) כִּי יְשָׁרִים דַּרְכֵי ה' {לה} צַדִּיקִים יֵלְכוּ בָם וּפוֹשְׁעִים יִכָּשְׁלוּ בָם: 

~ פרק יז - משנה יז
<B>תַּחְתִּית הַצּוֹרְפִים.</B> צוֹרְפֵי זָהָב וָכֶסֶף יֵשׁ תַּחְתֵּיהֶם כְּלִי שֶׁשְּׁמוֹ תַחְתִּית, וְהוּא עָשׂוּי לָתֵת בְּתוֹכוֹ גְרוּטָאוֹת שֶׁל כֶּסֶף וְשֶׁל זָהָב. אֲבָל שֶׁל נַפָּחִים אֵין עָשׂוּי לְקַבֵּל וְלֹא מְיֻחָד נַמִּי לִישִׁיבָה: <B>מַשְׁחֶזֶת.</B> שֶׁל עֵץ {לו} שֶׁמַּשְׁחִיזִין בָּהּ אֶת הַסַּכִּין. וְעוֹשִׂין לָהּ בֵּית קִבּוּל שֶׁמֶן, שֶׁמּוֹשְׁחִין בָּהּ שֶׁמֶן לְהַשְׁחִיז: <B>פִּנְקָס שֶׁל שַׁעֲוָה.</B> שֶׁיֶּשׁ לַחֶנְוָנִי וְלַשֻּׁלְחָנִי שֶׁכּוֹתֵב עָלָיו בְּחֶרֶט: <B>קַשׁ.</B> זַנְבוֹת הַשִּׁבֳּלִים. וְעוֹשִׂים מֵהֶם מַחְצְלָאוֹת: <B>וּשְׁפוֹפֶרֶת הַקַּשׁ.</B> שֶׁהוּא חָלוּל וְיֵשׁ לוֹ בֵּית קִבּוּל: <B>רַבִּי עֲקִיבָא מְטַמֵּא.</B> וְאַף עַל פִּי שֶׁקִּבּוּלוֹ מֻעָט, דְּהָא תְנַן לְעֵיל הָעוֹשֶׂה כְלִי קִבּוּל מִכָּל מָקוֹם טָמֵא. וְקָמִפְלְגֵי אִי הָוֵי דָבָר הָעוֹמֵד אִי לֹא, דְּאֵין טָמֵא אֶלָּא דָבָר הָעוֹמֵד מֵאֵלָיו. וְרַבִּי עֲקִיבָא חֲשִׁיב לֵיהּ דָּבָר הָעוֹמֵד, וְרַבִּי יוֹחָנָן בֶּן נוּרִי לָא חֲשִׁיב לֵיהּ דָּבָר הָעוֹמֵד. וַהֲלָכָה כְּרַבִּי עֲקִיבָא: <B>פַּקּוּעוֹת.</B> דְּלַעַת מִדְבָּרִית. וְיֵשׁ אוֹמְרִים אֲבַטִּיחִים קְטַנִּים מָרִים, וְקָנֶה שֶׁלָּהֶן חָלוּל כִּשְׁפוֹפֶרֶת שֶׁל קַשׁ: <B>חֵלֶף.</B> מִין עֵשֶׂב הוּא וְעוֹשִׂים מִמֶּנּוּ חֲלָפִים וּמַחְצְלָאוֹת. וְקוֹרִין לוֹ בַעֲרָבִי חלפ"ה: <B>טְהוֹרָה.</B> מִטֻּמְאַת שֶׁרֶץ. אֲבָל לֹא מִמִּשְׁכָּב וּמוֹשָׁב. שֶׁהִיא מִטַּמְּאָה מִשְׁכָּב וּמוֹשָׁב דְּאוֹרַיְתָא אִם אֵינָהּ עֲשׂוּיָה לְסַכֵּךְ {לח}: <B>קָנֶה שֶׁחֲתָכוֹ לְקַבָּלָה.</B> לָתֵת בּוֹ כְּחֹל וְכַיּוֹצֵא בוֹ: <B>הַכָּכָי.</B> הַמֹּחַ הַלָּבָן שֶׁבְּתוֹךְ הַקָּנֶה. וְקֹדֶם לָכֵן אֵין לַקָּנֶה טֻמְאָה וַאֲפִלּוּ מִדִּבְרֵי סוֹפְרִים: 

^ פרק יח

~ פרק יח - משנה א
<B>הַשִּׁדָּה.</B> נִמְדֶּדֶת מִבִּפְנִים. דִּתְנַן לְעֵיל (פֶּרֶק טו) כְּלֵי עֵץ שֶׁהַמַּחֲזִיק אַרְבָּעִים סְאָה בְלַח שֶׁהֵן כּוֹרַיִם בְּיָבֵשׁ, טָהוֹר, וְהַיְנוּ אַמָּה עַל אַמָּה בְרוּם שָׁלֹשׁ אַמּוֹת. וְהָכָא קָמִפְלְגֵי כֵיצַד מוֹדְדִים, לְבֵית שַׁמַּאי מוֹדְדִין חָלָל שֶׁבִּפְנִים, וְלֹא עֳבִי הַדְּפָנוֹת וְהַשּׁוּלַיִם. וּלְבֵית הִלֵּל הַכֹּל מוֹדְדִין, חוּץ מֵעֳבִי הָרַגְלַיִם וּלְבַזְבְּזִים שֶׁהוּא הַזֵּר שֶׁעַל הַשָּׂפָה. וּלְרַבִּי יוֹסֵי מוֹדְדִים אַף עֳבִי רַגְלֵי הַשִּׁדָּה וְהַלְּבַזְבְּזִים. וּלְרַבִּי שִׁמְעוֹן אִם אֵין רַגְלֶיהָ גְּבוֹהִים טֶפַח מוֹדְדִים אַף הָאֲוִיר שֶׁבֵּין רֶגֶל לְרֶגֶל. וַהֲלָכָה כְּבֵית הִלֵּל אַלִּיבָּא דְתַנָּא קַמָּא: 

~ פרק יח - משנה ב
<B>מוּכְנִי.</B> אוֹפַן {ג} כְּעֵין אוֹפַנֵּי הָעֲגָלָה. וּלְפִי שֶׁהַשִּׁדָּה נִשֵּׂאת עָלֶיהָ קְרוּיָה מוּכְנִי. לְשׁוֹן אֶת הַכִּיּוֹר וְאֶת כַּנּוֹ (שְׁמוֹת ל): <B>בִּזְמַן שֶׁהִיא נִשְׁמֶטֶת.</B> שֶׁאָדָם יָכוֹל לְסַלְּקָהּ מִן הָעֲגָלָה: <B>אֵינָהּ חִבּוּר לָהּ.</B> וְהִיא חֲשׁוּבָה כְּלִי לְעַצְמָהּ. וְאִי שִׁדָּה בַּת קִבּוּלֵי טֻמְאָה שֶׁאֵינָהּ מַחְזֶקֶת אַרְבָּעִים סְאָה וְנִטְמֵאת הַשִּׁדָּה, לֹא נִטְמֵאת הַמּוּכְנִי, וְאִי לָאו בַּת קִבּוּלֵי טֻמְאָה הִיא וְנָגְעָה טֻמְאָה בַמּוּכְנִי, הַמּוּכְנִי טְמֵאָה, דְּלָא חֲשִׁיבָא מִן הַשִּׁדָּה, וְהִיא מִטַּלְטֶלֶת מְלֵאָה וְרֵיקָנִית וְיֵשׁ לָהּ בֵּית קִבּוּל: <B>וְאֵינָהּ נִמְדֶּדֶת עִמָּהּ.</B> בְּחֶשְׁבּוֹן אַמָּה עַל אַמָּה בְּרוּם שָׁלֹשׁ אַמּוֹת. דְּלָא חֲשִׁיבָא כָעֳבִי הָרַגְלַיִם, וַאֲפִלּוּ לְרַבִּי יוֹסֵי אֵינָהּ נִמְדֶּדֶת עִמָּהּ: <B>וְאֵינָהּ מַצֶּלֶת עִמָּהּ בְּאֹהֶל הַמֵּת.</B> שֶׁאִם הַשִּׁדָּה בְּבֵית הַקְּבָרוֹת {ד} מַצֶּלֶת עַל כֵּלִים שֶׁבְּתוֹכָהּ, כֵּיוָן דְּמַחְזֶקֶת אַרְבָּעִים סְאָה. וְאִם בּוֹלְטִים מִמֶּנָּה כֵּלִים כְּנֶגֶד [גֹּבַהּ] הַמּוּכְנִי מִלְּמַעְלָה, אֵין הַמּוּכְנִי מַצֶּלֶת עָלֶיהָ, דְּמוּכְנִי מְקַבֶּלֶת טֻמְאָה וְאֵינָהּ חוֹצֶצֶת בִּפְנֵי הַטֻּמְאָה: <B>בִּזְמַן שֶׁבְּתוֹכָהּ מָעוֹת.</B> דִּכְלִי בִּפְנֵי עַצְמָהּ הִיא, וּבָסִיס לְדָבָר הָאָסוּר. אֲבָל אִם אֵינָהּ נִשְׁמֶטֶת שָׁרֵי, מֵאַחַר דְּלֹא הָווּ בְתוֹךְ הַשִּׁדָּה שֶׁהִיא עִקַּר הַכְּלִי: <B>קִמְרוֹן.</B> כְּעֵין קֻבָּא שֶׁעוֹשִׂין עַל גַּבֵּי הַשִּׁדָּה: <B>נִמְדָּד עִמָּהּ.</B> לְהַשְׁלִים אַרְבָּעִים סְאָה: <B>כֵּיצַד מוֹדְדִים אוֹתוֹ.</B> כְּשֶׁהוּא קָבוּעַ: <B>רֹאשׁ תּוֹר.</B> בַּאֲלַכְסוֹן. דְּהַאי קִמְרוֹן אֵינוֹ כְנֶגֶד כָּל הַשִּׁדָּה אֶלָּא כִפָּה כְנֶגֶד מִקְצָת חֲלָלָהּ, וּכְשֶׁבָּא לִמְדֹּד אֲוִירָהּ רוֹאִין כְּאִלּוּ חוּט נָתוּן בַּאֲלַכְסוֹן מִכֹּתֶל הַשִּׁדָּה עַד רֹאשׁ הַכִּפָּה, וְחָלָל שֶׁתַּחְתָּיו נִמְדָּד: <B>אִם אֵינָהּ יְכוֹלָה לַעֲמֹד בִּפְנֵי עַצְמָהּ.</B> הַשִּׁדָּה בְלֹא הַקִּמְרוֹן הַקָּבוּעַ בָּהּ: <B>טְהוֹרָה.</B> אַף עַל פִּי שֶׁאֵינָהּ מַחְזֶקֶת אַרְבָּעִים סְאָה. וְאֵין הֲלָכָה כְּרַבִּי יְהוּדָה: 

~ פרק יח - משנה ג
<B>אַף עַל פִּי שֶׁמְּקַבְּלִים.</B> כְּלוֹמַר אַף עַל פִּי שֶׁלֹּא נִקְּבוּ בִנְטִילַת הָרַגְלַיִם וְיֵשׁ לָהֶן בֵּית קִבּוּל כְּבַתְּחִלָּה, טְהוֹרִין. שֶׁכֵּיוָן שֶׁנִּטַּל אַחַת מִן רַגְלֵיהֶן שׁוּב אֵינָן חֲשׁוּבִין כְּלִי, לְפִי שֶׁאֵינָן מְקַבְּלִין כְּדַרְכָּן אֶלָּא נוֹטִין לְצַד אֶחָד וְכִשְׁבוּרִים דָּמוּ: <B>רַבִּי יוֹסֵי מְטַמֵּא.</B> כֵּיוָן שֶׁלֹּא נִקְּבוּ בִנְטִילַת אַחַת מֵרַגְלֵיהֶן. וְאֵין הֲלָכָה כְּרַבִּי יוֹסֵי. וְרַמְבַּ"ם גָּרֵיס, וְשֶׁאֵינָן מְקַבְּלִים כְּדַרְכָּן רַבִּי יוֹסֵי מְטַמֵּא. וּמִלְּתָא בְאַנְפֵּי נַפְשַׁהּ הִיא, וְהָכִי קָאָמַר, שִׁדָּה תֵבָה וּמִגְדָּל שֶׁאֵינָן מְקַבְּלִין אַרְבָּעִים סְאָה כְּשֶׁהֵן יוֹשְׁבִין כְּדַרְכָּן וְאִם מַטִּין אוֹתָן מְקַבְּלִין אַרְבָּעִים סְאָה, רַבִּי יוֹסֵי מְטַמֵּא כֵּיוָן שֶׁאֵין מְקַבְּלִים כְּדַרְכָּן, וַחֲכָמִים אוֹמְרִים הוֹאִיל וּמְקַבְּלִים מִכָּל מָקוֹם, חֲשִׁיבֵי מַחְזִיקִים אַרְבָּעִים סְאָה וּטְהוֹרִין: <B>וְנַקְלִיטֵי הַמִּטָּה.</B> שְׁנֵי עַמּוּדִים אֶחָד מְרַאֲשׁוֹתֵי הַמִּטָּה וְאֶחָד בְּמַרְגְּלוֹתֶיהָ, וּמְשִׂימִין מַקֵּל מִזֶּה לָזֶה וּמַשְׁלִיכִין עָלָיו סָדִין וְנַעֲשֶׂה אֹהֶל: <B>וַחֲמוֹר.</B> תַּחַת מַלְבֵּן הַמִּטָּה מְשִׂימִין עֵץ חָלוּל שֶׁהַמַּלְבֵּן מֻנָּח עָלָיו וְנִקְרָא חֲמוֹר: <B>וְחִפּוּי.</B> כְּגוֹן צִפּוּי שֶׁמְּצַפִּים הַמִּטָּה וְנַקְלִיטֶיהָ: <B>טְהוֹרִים.</B> דַּהֲוֵי מַתֶּכֶת הַמְשַׁמֵּשׁ לְעֵץ: <B>מַלְבֵּן.</B> לוּחוֹת חֲלוּלִים עֲשׂוּיִים לְהַנִּיחַ תַּחַת כַּרְעֵי הַמִּטָּה שֶׁלֹּא יֵרָקְבוּ מִלַּחְלוּחִית הַקַּרְקַע. וּמִטַּלְטְלִים עִם הַמִּטָּה {ה}, הִלְכָּךְ טְמֵאִים, דְּכַמִּטָּה דָמוּ: <B>וּמַלְבְּנֵי בְנֵי לֵוִי טְהוֹרִין.</B> לְפִי שֶׁרְגִילִין לַעֲלוֹת לִירוּשָׁלַיִם וְהוֹלְכִים מֵעִיר לְעִיר, וְאֵין מוֹלִיכִין הַמִּטּוֹת עִמָּהֶן וּמוֹלִיכִין הַמַּלְבְּנִים, הִלְכָּךְ אֲפִלּוּ קְבוּעִים בְּקַרְקְעֵי הַמִּטָּה הוֹאִיל וְסוֹפָן לִנָּטֵל לָאו כַּמִּטָּה חֲשִׁיבֵי: 

~ פרק יח - משנה ד
<B>מַלְבֵּן שֶׁנְּתָנוֹ עַל לְשׁוֹנוֹת.</B> עֵץ הֶעָשׂוּי כְּעֵין לָשׁוֹן שֶׁהַמַּלְבֵּן מֻנָּח עָלָיו: <B>רַבִּי מֵאִיר וְרַבִּי יְהוּדָה מְטַמְּאִין.</B> שֶׁאַף הוּא מִטַּלְטֵל עִם הַמִּטָּה כְּמוֹ מַלְבֵּן: <B>רַבִּי יוֹסֵי וְרַבִּי שִׁמְעוֹן מְטַהֲרִין.</B> דְּלֹא מִטַּלְטֵל בַּהֲדֵי מִטָּה כֻלֵּי הַאי. וַהֲלָכָה כְּרַבִּי יוֹסֵי וְרַבִּי שִׁמְעוֹן: <B>שֶׁמַּלְבְּנֵי בְנֵי לֵוִי טְהוֹרִין.</B> וְאַף עַל גַּב דִּקְבִיעֵי בְכַרְעֵי הַמִּטָּה, הוֹאִיל וְסוֹפָן לִנָּטֵל טְהוֹרִים, הָנֵי לְשׁוֹנוֹת נַמִּי פְעָמִים נִטָּלִים מִמַּלְבְּנֵי הַמִּטָּה וְלָאו כַּמִּטָּה חֲשִׁיבֵי: 

~ פרק יח - משנה ה
<B>מִטָּה שֶׁהָיְתָה טְמֵאָה מִדְרָס.</B> שֶׁשָּׁכַב עָלֶיהָ זָב {ו}, אוֹ נִתְלָה אוֹ נִשְׁעַן: <B>קְצָרָה.</B> אוֹתָן עֵצִים שֶׁבְּרֹחַב הַמִּטָּה לְצַד מְרַאֲשֹׁתֶיהָ אוֹ מַרְגְּלוֹתֶיהָ: <B>אֲרֻכָּה.</B> אוֹתָן עֵצִים שֶׁבְּאֹרֶךְ הַמִּטָּה מִיָּמִין אוֹ מִשְּׂמֹאל, וְהֵם נִקְרָאִים אֲרֻכּוֹת הַמִּטָּה: <B>טְהוֹרָה.</B> דְּתוּ לֹא חַזְיָא וְהַוְיָא כְשִׁבְרֵי כֵלִים שֶׁהֵן טְהוֹרִים: <B>רַבִּי נְחֶמְיָה מְטַמֵּא.</B> וְאֵין הֲלָכָה כְּרַבִּי נְחֶמְיָה: <B>גָּדַד.</B> חָתַךְ וְקָטַע. כְּמוֹ גֹדוּ אִילָנָא: <B>שְׁתֵּי לְשׁוֹנוֹת לוֹכְסָן.</B> שְׁנֵי עֵצִים הָעֲשׂוּיִין כְּלָשׁוֹן, שֶׁמַּלְבְּנֵי הַמִּטָּה מֻנָּחִים עֲלֵיהֶן. חֲתָכָן בָּאֲלַכְסוֹן, אֶחָד שֶׁבְּמִקְצוֹעַ מִזְרָחִית דְּרוֹמִית וְאֶחָד שֶׁבְּמִקְצוֹעַ מַעֲרָבִית צְפוֹנִית, טְהוֹרָה, דְּתוּ לֹא חַזְיָא. וְכֵן אִם גָּדַד שְׁתֵּי כְרָעַיִם טֶפַח עַל טֶפַח לוֹכְסָן, מִכֶּרַע שֶׁבְּמִקְצוֹעַ מִזְרָחִית דְּרוֹמִית גָּדַד טֶפַח, וּמִכֶּרַע שֶׁבְּמִקְצוֹעַ מַעֲרָבִית צְפוֹנִית גָּדַד טֶפַח, כִּשְׁבוּרָה דָמְיָא: <B>אוֹ שֶׁמִּעֲטָהּ מִטֶּפַח.</B> שֶׁגָּדַד רַגְלֶיהָ וְאֵין טֶפַח מִן הַמִּטָּה לָאָרֶץ, לָא חֲשִׁיבָא: 

~ פרק יח - משנה ו
<B>וְתִקְּנָהּ טְמֵאָה מִדְרָס.</B> עֲדַיִן עוֹמֶדֶת בְּטֻמְאָתָהּ, כֵּיוָן דְּקַיְמָא שְׁנִיָּה: <B>טְהוֹרָה מִן הַמִּדְרָס.</B> אַף עַל גַּב דְּנִתַּקְּנָה רִאשׁוֹנָה קֹדֶם שֶׁנִּשְׁבְּרָה שְׁנִיָּה, מִכָּל מָקוֹם טְהוֹרָה, דְּפָנִים חֲדָשׁוֹת בָּאוּ לְכָאן, שֶׁלְּאַחַר שֶׁיָּרְדָה לָהּ טֻמְאַת מִדְרָס נִתְחַדְּשׁוּ לָהּ פָּנִים הַלָּלוּ וְאֵין זוֹ הָרִאשׁוֹנָה, מֵאַחַר שֶׁכְּבָר נִתְקַלְקֵל בָּהּ כְּדֵי בִטּוּלָהּ: <B>אֲבָל טְמֵאָה מַגַּע מִדְרָס.</B> מִשּׁוּם דַּאֲרֻכָּה רִאשׁוֹנָה כְשֶׁנִּשְׁבְּרָה וְתִקְּנָהּ שֶׁהֵבִיא אֲרֻכָּה אַחֶרֶת תַּחַת הַשְּׁבוּרָה וְחִבְּרָהּ לַמִּטָּה, נִטְמֵאת מַגַּע מִדְרָס, שֶׁהֲרֵי נָגְעָה בַמִּטָּה הַטְּמֵאָה מִדְרָס {ט}, וְכִי נִשְׁבְּרָה שְׁנִיָּה דְפָרַח מִנַּהּ טֻמְאַת מִדְרָס, אִשְׁתַּיַּר בָּהּ טֻמְאַת מַגָּע, דְּכָל הַמִּטָּה מְחֻבֶּרֶת לָרִאשׁוֹנָה שֶׁנִּתַּקְּנָה: <B>עַד שֶׁנִּשְׁבְּרָה שְׁנִיָּה טְהוֹרָה.</B> דְּכֵיוָן דְּנִשְׁבְּרוּ שְׁתֵּי הָאֲרֻכּוֹת, תּוּ לֹא חַזְיָא. וְלֹא דָמֵי לְהֵיכָא דְנִתְפָּרְקָה וְכֻלָּהּ קַיֶּמֶת, דְּהָתָם סוֹפוֹ לְהַחֲזִיר פְּרָקֶיהָ וּלְחַבְּרָהּ: 

~ פרק יח - משנה ז
<B>כֶּרַע.</B> שֶׁל מִטָּה שֶׁהָיְתָה טְמֵאָה מִדְרָס. שֶׁדָּרַס הַזָּב עַל הַכֶּרַע כְּשֶׁהָיָה בִּפְנֵי עַצְמוֹ שֶׁלֹּא הָיָה מְחֻבָּר לַמִּטָּה: <B>כֻּלָּהּ טְמֵאָה מִדְרָס.</B> דְּחִבּוּר עֲבִיד לָהּ כְּאִלּוּ כֻלָּהּ גוּף אֶחָד: <B>הָיְתָה טְמֵאָה טֻמְאַת שִׁבְעָה.</B> כְּגוֹן שֶׁנָּגְעָה בְמֵת {י}: <B>טֻמְאַת עָרֶב.</B> כְּגוֹן שֶׁנָּגְעָה בִטְמֵא מֵת: <B>וְהַמִּטָּה טְהוֹרָה.</B> דְּלֹא נִטְמֵאת בִּנְגִיעַת הַכֶּרַע. דְּרִאשׁוֹן הֲוָה, וְאֵין אָדָם וְכֵלִים מְקַבְּלִין טֻמְאָה אֶלָּא מֵאַב הַטֻּמְאָה: <B>מַעְדֵּר.</B> כְּלִי עֵץ שֶׁיֶּשׁ לוֹ שִׁנַּיִם וּמְהַפְּכִים בּוֹ אֶת הַתֶּבֶן, וְשִׁנָּיו שֶׁל מַתֶּכֶת. וּלְפִי שֶׁהַשִּׁנַּיִם שֶׁל פְּרָקִים וּנְעוּצִים בּוֹ, דִּינוֹ כְדִין מִטָּה שֶׁהִיא שֶׁל פְּרָקִים. וְהַאי וְכֵן, אַטֻּמְאַת שִׁבְעָה קָאֵי, דְּאֵין מַעְדֵּר מִטַּמֵּא מִדְרָס: 

~ פרק יח - משנה ח
<B>תְּפִלָּה.</B> בִּתְפִלִּין שֶׁל רֹאשׁ שֶׁנָּגְעוּ בְמֵת אַיְרֵי, שֶׁיֶּשׁ בָּהֶן אַרְבָּעָה בָתִּים, וְכָל בַּיִת נִקְרֵאת קְצִיצָה: <B>הִתִּיר קְצִיצָה.</B> הֶעֱבִיר בַּיִת אֶחָד וְהֵבִיא אַחֵר תַּחְתָּיו: <B>טְמֵאָה טְמֵא מֵת.</B> דְּחִבּוּרָן מְשַׁוֵּי לְהוּ גוּף אֶחָד: <B>וְכֵן שְׁנִיָּה וְכֵן שְׁלִישִׁית.</B> כָּל זְמַן שֶׁהָרְבִיעִית קַיֶּמֶת, מֵחֲמַת שֶׁמְּחֻבֶּרֶת לָרְבִיעִית. אֲבָל כְּשֶׁהֶעֱבִיר גַּם הָרְבִיעִית וְהֶחְלִיפָהּ בְּאַחֶרֶת, פָּרְחָה מִנַּיְהוּ טֻמְאַת מֵת, וְנִשְׁתַּיֵּר בַּשָּׁלֹשׁ קְצִיצוֹת טֻמְאַת מַגַּע טְמֵא מֵת, שֶׁהֲרֵי נָגְעוּ בָרְבִיעִית כְּשֶׁחִבְּרָן וְהִיא עֲדַיִן קַיֶּמֶת. אֲבָל רְבִיעִית כְּשֶׁהֻחְלְפָה, אֵין בְּגוּפָהּ טֻמְאָה כְלָל, דְּאִי מִשּׁוּם דְּנָגְעָה בַשָּׁלֹשׁ, אֵין מַגָּע עוֹשֶׂה מַגָּע, שֶׁהַשָּׁלֹשׁ רִאשׁוֹנוֹת חֲדָשׁוֹת נִינְהוּ שֶׁנָּגְעוּ בִטְמֵא מֵת, וְאֵין הָרְבִיעִית הַחֲדָשָׁה מְקַבֶּלֶת מֵהֶן טֻמְאָה, וְאֵין טֻמְאָה בָרְבִיעִית הַחֲדָשָׁה אֶלָּא מֵחֲמַת שֶׁמְּחֻבֶּרֶת לַשָּׁלֹשׁ הַטְּמֵאוֹת מַגָּע. הִלְכָּךְ כְּשֶׁחָזַר וְהֶחְלִיף הַשָּׁלֹשׁ פַּעַם שְׁנִיָּה, טָהֲרוּ כֻלָּן וַאֲפִלּוּ מַגָּע לֵית בְּהוּ: 

~ פרק יח - משנה ט
<B>טְהוֹרָה.</B> וַאֲפִלּוּ אִיכָּא אֲרֻכָּה וּשְׁתֵּי כְרָעַיִם, הוֹאִיל וְאֵין בְּדַעְתָּם לְהַחֲזִיר. וְכִי מַהֲנֵי, דַּוְקָא בְמָקוֹם שֶׁהַכֹּל לְאָדָם אֶחָד: <B>מְקַבֶּלֶת טֻמְאָה מִכָּאן וּלְהַבָּא.</B> אֲבָל לְמַפְרֵעַ לֹא, דְּכֵיוָן דְּחִלְּקוּהָ פָּרְחָה טֻמְאָה מִנַּהּ: <B>מִטַּמֵּאת חֲבִילָה.</B> אִם פֵּרְשָׁה הַכֶּרַע מִן הָאֲרֻכָּה וְעוֹמֶדֶת עִם הַקְּצָרָה, הָוֵי חִבּוּר, וְאִם נִטְמֵאת הַכֶּרַע נִטְמֵאת הַקְּצָרָה. כְּשֵׁם שֶׁכְּשֶׁכֻּלָּהּ שְׁלֵמָה אִם נִטְמָא אֶחָד מֵאֲבָרֶיהָ נִטְמֵאת כֻּלָּהּ, כָּךְ נַמִּי כְּשֶׁפֵּרַשׁ הַכֶּרַע מִן הָאֲרֻכָּה וְעוֹמֶדֶת עִם הַקְּצָרָה, נַעֲשֵׂית חֲבִילָה עִם הַקְּצָרָה, וּכְשֶׁנִּטְמֵאת הַכֶּרַע נִטְמֵאת הַקְּצָרָה עִמָּהּ: <B>וּמִטַּהֶרֶת חֲבִילָה.</B> שֶׁאִם הִטְבִּיל הַכֶּרַע עִם הַקְּצָרָה אֵין הַקְּצָרָה חוֹצֶצֶת עָלֶיהָ, כִּי הֵיכִי דְלָא חַיְצָה עָלֶיהָ כְּשֶׁמַּטְבִּילָהּ כְּשֶׁהִיא שְׁלֵמָה: <B>וַחֲכָמִים אוֹמְרִים מִטַּמֵּאת אֵבָרִים.</B> וְלֹא חֲבִילָה. דְּאִם נִטְמֵאת כֶּרַע, הִיא טְמֵאָה וְלֹא קְצָרָה, דְּאֵינָהּ חִבּוּר כִּשְׁלֵמָה: <B>וּמִטַּהֶרֶת אֵבָרִים.</B> כְּשֶׁבָּא לְהַטְבִּילָהּ מַטְבִּיל הַכֶּרַע בִּפְנֵי עַצְמָהּ, וְלֹא חֲבִילָה עִם הַקְּצָרָה, שֶׁהַקְּצָרָה חוֹצֶצֶת עָלֶיהָ, דְּאֵינָהּ חִבּוּר כִּשְׁלֵמָה, דְּמַטְבִּיל מִטָּה שְׁלֵמָה טְהוֹרָה אַף עַל פִּי שֶׁלֹּא פֵרְקָהּ, אֲבָל הַשְׁתָּא דְפֵרְשָׁה הַכֶּרַע מִן הָאֲרֻכָּה לֹא הָוֵי חֲבִילָה עִם הַקְּצָרָה, וְצָרִיךְ לְהַטְבִּילָהּ בִּפְנֵי עַצְמָהּ. וַהֲלָכָה כַּחֲכָמִים. כָּךְ נִרְאֵית פֵּרוּשׁ מִשְׁנָה זוֹ מִן הַתּוֹסֶפְתָּא, וְכָךְ פֵּרְשׁוּהָ רַבּוֹתַי: 

^ פרק יט

~ פרק יט - משנה א
<B>הַמְפָרֵק אֶת הַמִּטָּה לְהַטְבִּילָהּ.</B> אַף עַל פִּי שֶׁמִּטַּהֶרֶת כְּשֶׁהִיא שְׁלֵמָה, פְּעָמִים שֶׁהִיא גְדוֹלָה וְאֵינָהּ יְכוֹלָה לִכָּנֵס בַּמִּקְוֶה וְצָרִיךְ לְפָרְקָהּ: <B>וְהַנּוֹגֵעַ בַּחֲבָלִים.</B> גָּרְסִינַן {א}, כְּלוֹמַר, בֵּין מְפָרֵק בֵּין נוֹגֵעַ בַּחֲבָלִים טָהוֹר. וּבְמִטָּה שֶׁנִּטְמֵאת בְּמֵת אוֹ בְמִשְׁכַּב הַזָּב אַיְרֵי, וּכְגוֹן שֶׁאֵין בַּמִּטָּה אֲרֻכָּה וּשְׁתֵּי כְרָעַיִם, וַאֲפִלּוּ הָכִי צָרִיךְ לְהַטְבִּילָהּ, כְּדֵי שֶׁלֹּא תַּחֲזֹר לְטֻמְאָתָהּ כְּשֶׁיְּחַבְּרֶנָהּ. וְהַנּוֹגֵעַ בַּחֲבָלִים טָהוֹר, דְּמִכֵּיוָן שֶׁפֵּרְקָהּ שׁוּב אֵין הַחֲבָלִים חִבּוּר: <B>הַחֶבֶל מֵאֵימָתַי חִבּוּר.</B> בִּתְחִלָּה כְּשֶׁאָדָם מְסָרֵג אֶת הַמִּטָּה שְׁלֵמָה וְסוֹרֵג בָּהּ שְׁלֹשָׁה בָתִּים וַעֲדַיִן נִשְׁאָר הַחֶבֶל אָרֹךְ הַרְבֵּה, נִטְמֵאת הַמִּטָּה נִטְמָא הַחֶבֶל, וְהַנּוֹגֵעַ בַּחֶבֶל, טָמֵא, דְּכֻלּוֹ חִבּוּר הוֹאִיל וְסוֹפוֹ לְסָרְגוֹ: <B>מִן הַקֶּשֶׁר וְלִפְנִים.</B> אִם קָשַׁר חֶבֶל אַחֵר לְזֶה הַחֶבֶל שֶׁסּוֹרֵג בּוֹ, אֵין הַחֶבֶל הָאַחֵר חִבּוּר מִן הַקֶּשֶׁר וְלַחוּץ: <B>נִימֵי הַקֶּשֶׁר.</B> כְּשֶׁקּוֹשְׁרִים שְׁנֵי חֲבָלִים זֶה בָזֶה מַנִּיחִין מְעַט מֵרָאשֵׁי הַחֲבָלִים מִזֶּה וּמִזֶּה יוֹצְאִים חוּץ לַקֶּשֶׁר, וְהֵן נִקְרָאִים נִימֵי הַקֶּשֶׁר: <B>הַנּוֹגֵעַ בְּצָרְכּוֹ טָמֵא.</B> דְּכֵיוָן דְּצֹרֶךְ לַקֶּשֶׁר הֵם, שֶׁאִם הָיָה קוֹשֵׁר בְּרֹאשׁ הַחֶבֶל מַמָּשׁ הָיָה הַקֶּשֶׁר נִתָּר, נִמְצָא שֶׁאֵלּוּ הַנִּימִין מַעֲמִידִים הַקֶּשֶׁר וְכַקֶּשֶׁר דָּמוּ: <B>רַבִּי יְהוּדָה אוֹמֵר שָׁלֹשׁ אֶצְבָּעוֹת.</B> הָווּ חִבּוּר, דְּהוּא צֹרֶךְ הַקֶּשֶׁר. טְפֵי לֹא: 

~ פרק יט - משנה ב
<B>הַחֶבֶל הַיּוֹצֵא מִן הַמִּטָּה.</B> מַה שֶּׁנִּשְׁאַר מִמֶּנּוּ לְאַחַר שֶׁגָּמַר הַסֵּרוּג: <B>עַד חֲמִשָּׁה טְפָחִים טָהוֹר.</B> דְּלֹא חֲזִי לְמִידִי לְצֹרֶךְ הַמִּטָּה, וְלָא חֲשִׁיב לָהּ יָד: <B>מֵחֲמִשָּׁה וְעַד עֲשָׂרָה טָמֵא.</B> דַּחֲזִי לִקְשֹׁר בָּהּ הַפְּסָחִים. שֶׁהָיוּ רְגִילִים לִקְשֹׁר שָׁם הַפֶּסַח בַּחֶבֶל שֶׁבְּכַרְעֵי הַמִּטָּה כְּדֵי שֶׁיִּהְיֶה מְזֻמָּן לָהֶם. וַחֲזִי נַמִּי לְשַׁלְשֵׁל בּוֹ אֶת הַמִּטָּה, כְּלוֹמַר לְהוֹרִידָהּ מִן הָעֲלִיָּה לַגַּג, אִי נַמִּי לְהוֹרִידָהּ אֶל הַמִּקְוֶה לְהַטְבִּילָהּ כְּשֶׁנִּטְמֵאת: <B>מֵעֲשָׂרָה וְלַחוּץ טָהוֹר.</B> דְּמַה שֶּׁיֶּשׁ בַּחֶבֶל יוֹתֵר מֵעֲשָׂרָה אֵינוֹ מְשַׁמֵּשׁ לְצֹרֶךְ הַמִּטָּה כְּלוּם: 

~ פרק יט - משנה ג
<B>הַמִּזְרָן.</B> כְּמִין אֵזוֹר אוֹ אַבְנֵט שֶׁל אָרִיג שֶׁכּוֹרְכִים אוֹתוֹ סְבִיב הַמִּטָּה כְּדֵי לְחַבֵּר פְּרָקֶיהָ. וּפְעָמִים שֶׁהוּא גָּדוֹל הַרְבֵּה וְנִגְרָר וְיוֹצֵא חוּץ מִן הַמִּטָּה: <B>הַיּוֹצֵא מִן הַמִּטָּה.</B> וְהַמִּטָּה טְמֵאָה מִדְרָס: <B>כָּל שֶׁהוּא.</B> אֲפִלּוּ יוֹצֵא כַּמָּה אַמּוֹת חוּץ לַמִּטָּה, הַכֹּל טָמֵא: <B>רַבִּי יוֹסֵי אוֹמֵר עַד עֲשָׂרָה טְפָחִים.</B> טָמֵא בְטֻמְאַת הַמִּטָּה. מֵעֲשָׂרָה וּלְמַעְלָה טָהוֹר. וַהֲלָכָה כְּרַבִּי יוֹסֵי: <B>שְׁיָרֵי מִזְרָן.</B> מִזְרָן שֶׁבָּלָה וְנִקְרַע, כַּמָּה יִשְׁתַּיֵּר מִמֶּנּוּ וְיִהְיֶה טָמֵא: <B>שִׁבְעָה טְפָחִים.</B> דִּבְצִיר מֵהָכִי לֹא חֲזִי לְמִידִי וְלָא חֲשִׁיב כְּלִי: <B>חֶבֶק.</B> יֵשׁ מְפָרְשִׁים, בֶּגֶד עָב וְקָשֶׁה שֶׁמְּשִׂימִים עַל הַחֲמוֹר כְּשֶׁבָּא מִן הַדֶּרֶךְ וְהוּא מַזִּיעַ, כְּדֵי שֶׁלֹּא יִצְטַנֵּן לְאַחַר שֶׁמְּסִירִין מִמֶּנּוּ הָאֻכָּף {ח}. וְיֵשׁ מְפָרְשִׁים, שֶׁמְּשִׂימִים אוֹתוֹ עַל מַשְּׂאוֹי הַחֲמוֹר כְּדֵי שֶׁלֹּא יֻפְסַד אִם יֵרְדוּ עָלָיו גְּשָׁמִים: 

~ פרק יט - משנה ד
<B>נִשָּׂא הַזָּב עַל הַמִּטָּה וְעַל הַמִּזְרָן.</B> לָאו דַּוְקָא נִשָּׂא עַל הַמִּזְרָן, אֶלָּא נִשָּׂא הַזָּב עַל הַמִּטָּה שֶׁהַמִּזְרָן כָּרוּךְ סְבִיבוֹתֶיהָ וְיוֹצֵא מִמֶּנָּה: <B>מְטַמֵּא שְׁנַיִם וּפוֹסֵל אֶחָד דִּבְרֵי רַבִּי מֵאִיר.</B> רַבִּי מֵאִיר לְטַעֲמֵיהּ דְּאָמַר לְעֵיל דַּאֲפִלּוּ הַמִּזְרָן יוֹצֵא מִן הַמִּטָּה כָּל שֶׁהוּא וַאֲפִלּוּ טוּבָא הָוֵי חִבּוּר לַמִּטָּה וּמְטַמֵּא שְׁנַיִם וּפוֹסֵל אֶחָד, כַּמִּטָּה עַצְמָהּ. שֶׁכָּל שֶׁהַזָּב נִשָּׂא עָלָיו וְנַעֲשָׂה מִשְׁכָּב וּמוֹשָׁב שֶׁל זָב, הָוֵי אַב הַטֻּמְאָה, וְהַנּוֹגֵעַ בּוֹ הָוֵי רִאשׁוֹן, וְרִאשׁוֹן עוֹשֶׂה שֵׁנִי, וְשֵׁנִי עוֹשֶׂה שְׁלִישִׁי לִפְסֹל אֶת הַתְּרוּמָה בִּלְבַד אֲבָל לֹא לְטַמֵּא. וְהַיְנוּ מְטַמֵּא שְׁנַיִם דְּהַיְנוּ רִאשׁוֹן וְשֵׁנִי, וּפוֹסֵל אֶחָד וְהוּא שְׁלִישִׁי שֶׁהוּא פָסוּל בַּתְּרוּמָה בִּלְבַד, וְהַמִּזְרָן כָּל זְמַן שֶׁלֹּא פֵּרַשׁ מִן הַמִּטָּה חֲשִׁיב כְּאַב הַטֻּמְאָה וּמְטַמֵּא שְׁנַיִם וּפוֹסֵל אֶחָד, אֲבָל לְאַחַר שֶׁפֵּרַשׁ לֹא הָוֵי אֶלָּא כִוְלַד הַטֻּמְאָה וּמְטַמֵּא אֶחָד וּפוֹסֵל אֶחָד, כְּדִין נוֹגֵעַ בְּמִשְׁכַּב הַזָּב: <B>רַבִּי יוֹסֵי אוֹמֵר וְכוּ'.</B> רַבִּי יוֹסֵי לְטַעֲמֵיהּ דְּאָמַר לְעֵיל [עַד] עֲשָׂרָה טְפָחִים וְתוּ לֹא. הִלְכָּךְ זֶה שֶׁבְּתוֹךְ עֲשָׂרָה חֲשׁוּב חִבּוּר לַמִּשְׁכָּב וּמְטַמֵּא שְׁנַיִם וּפוֹסֵל אֶחָד כָּל זְמַן שֶׁלֹּא פֵּרַשׁ, אֲבָל מַה שֶּׁחוּץ לַעֲשָׂרָה לֹא חֲשׁוּב חִבּוּר לַמִּשְׁכָּב, וְדִינוֹ כְּפֵרַשׁ, דִּמְטַמֵּא אֶחָד וּפוֹסֵל אֶחָד: <B>נִשָּׂא עַל הַמִּזְרָן מֵעֲשָׂרָה וְלִפְנִים טְמֵאָה.</B> גָּרְסִינַן, וְלֹא גָרְסִינַן טָמֵא. וְהָכִי פֵרוּשָׁא, נִשָּׂא הַזָּב עַל הַמִּזְרָן הַיּוֹצֵא מִן הַמִּטָּה, אִם נִשָּׂא מֵעֲשָׂרָה וְלִפְנִים לְצַד הַמִּטָּה, הַמִּטָּה טְמֵאָה מִדְרָס, דְּכֵיוָן דְּכָל עֲשָׂרָה חֲשִׁיבֵי חִבּוּר לַמִּטָּה, כְּשֶׁנִּטְמָא מִזְרָן נִטְמֵאת הַמִּטָּה. אֲבָל מֵעֲשָׂרָה וְלַחוּץ דְּלֹא הָווּ חִבּוּר לַמִּטָּה, טְהוֹרָה הַמִּטָּה וְלֹא נִטְמֵאת [בְּטֻמְאַת] הַמִּזְרָן. כָּךְ נִרְאֵית בְּעֵינַי פֵּרוּשׁ מִשְׁנָה זוֹ. וְגִרְסַת רַבּוֹתַי דְּגָרְסֵי טָמֵא וְטָהוֹר וּפֵרוּשָׁן, לֹא נִתְקַבֵּל לִי. וְכֵן דִּבְרֵי הָרַמְבַּ"ם שֶׁכָּתַב בְּפֵרוּשׁ מִשְׁנָה זוֹ לֹא נִכְנְסוּ בְּאָזְנַי כְּלָל. וְדִקְדַּקְתִּי אַחַר כָּךְ בְּחִבּוּרוֹ בְּהִלְכוֹת כֵּלִים פֶּרֶק כ"א [הֲלָכָה ט], נִרְאֶה לִי שֶׁשָּׁם חָזַר בּוֹ וּפֵרֵשׁ מִשְׁנָה זוֹ כְּמוֹ שֶׁפֵּרַשְׁתִּיהָ כָּאן: 

~ פרק יט - משנה ה
<B>כֻּלָּהּ טְמֵאָה מִדְרָס.</B> וְכָל זְמַן שֶׁלֹּא פֵּרַשׁ הַמִּזְרָן מִן הַמִּטָּה הָוֵי כַמִּטָּה עַצְמָהּ כִּדְפָרֵשִׁית: <B>וְהַמִּזְרָן מַגַּע מִדְרָס.</B> וּמְטַמֵּא אֶחָד וּפוֹסֵל אֶחָד, כְּדִין כָּל נוֹגֵעַ בְּאַב הַטֻּמְאָה: 

~ פרק יט - משנה ו
<B>וְנָגַע בָּהֶן הַמֵּת.</B> כְּשֶׁהֵן כְּרוּכִים יַחַד: <B>טְמֵאִים טֻמְאַת שִׁבְעָה.</B> בְּהָא לֹא פָלֵיג רַבִּי יוֹסֵי. דְּדַוְקָא בְטֻמְאַת מִדְרָס קָאָמַר עַד עֲשָׂרָה טְפָחִים טָמֵא מֵעֲשָׂרָה וְלַחוּץ טָהוֹר, אֲבָל לִשְׁאָר טֻמְאוֹת, אֲפִלּוּ מֵאָה אַמָּה כֻּלּוֹ חִבּוּר. כְּגוֹן מִזְרָן שֶׁהוּא כָּרוּךְ עַל הַמִּטָּה וְנִכְנְסָה הַמִּטָּה לְאֹהֶל הַמֵּת אוֹ נָגְעָה בְשֶׁרֶץ, וְכֵן אִם נִכְנַס קָצֶה מִן הַמִּזְרָן לְאֹהֶל הַמֵּת אוֹ נָגַע בְּשֶׁרֶץ, נִטְמֵאת הַמִּטָּה נִטְמָא הַמִּזְרָן, נִטְמָא הַמִּזְרָן נִטְמֵאת הַמִּטָּה, וַאֲפִלּוּ הָיָה הַמִּזְרָן יוֹצֵא מִן הַמִּטָּה מֵאָה אַמָּה: <B>פֵּרְשׁוּ טְמֵאִים טֻמְאַת שִׁבְעָה.</B> וְלֹא הָווּ כְּכֵלִים שֶׁנִּשְׁתַּבְּרוּ, כֵּיוָן דְּכָל אֶחָד מֵהֶן כְּלִי בִּפְנֵי עַצְמוֹ. אַף עַל גַּב דִּלְעִנְיַן קַבָּלַת טֻמְאָה חֲשׁוּבִים כִּכְלִי אֶחָד וּכְשֶׁנָּגְעָה טֻמְאָה בְאֶחָד מֵהֶן נִטְמָא הָאַחֵר: <B>שֶׁנִּטְּלוּ שְׁתֵּי אֲרֻכּוֹת שֶׁלָּהּ.</B> וְלֹא נִשְׁתַּבְּרוּ, וְהֵן רְאוּיוֹת לְהַחְזִירָן לִמְקוֹמָן, הִלְכָּךְ לֹא טָהֲרָה הַמִּטָּה מִטֻּמְאָתָהּ בִּנְטִילַת הָאֲרֻכּוֹת: <B>נִשְׁתַּבְּרוּ חֲדָשׁוֹת טְמֵאָה.</B> שֶׁהֲרֵי הַיְשָׁנוֹת קַיָּמוֹת וְלֹא נִשְׁתַּנּוּ הַנְּקָבִים, וְהָוֵי כְנִתְפָּרְקָה אֵבָר אֵבָר וְכָל אֵבָרֶיהָ שְׁלֵמִים. אֲבָל נִשְׁתַּבְּרוּ הַיְשָׁנוֹת, טְהוֹרָה, לְפִי שֶׁהַיְשָׁנוֹת הֵן שֶׁהָיוּ בַּמִּטָּה כְשֶׁנִּטְמֵאת, וּכְשֶׁנִּשְׁתַּבְּרוּ הָוֵי הַמִּטָּה שֶׁבֶר כְּלִי, דְּלֹא חַזְיָא בְלֹא אֲרֻכּוֹת: 

~ פרק יט - משנה ז
<B>תֵּבָה שֶׁנִּפְחֲתָה מִלְּמַעְלָן.</B> הַכִּסּוּי שֶׁלָּהּ: <B>טְמֵאָה טְמֵא מֵת.</B> דְּכֵיוָן דְּשׁוּלֶיהָ קַיָּמִים אַכַּתִּי חַזְיָא לְתַשְׁמִישׁ. וְדַוְקָא טֻמְאַת מֵת. אֲבָל לֹא טֻמְאַת מִדְרָס, דְּלֹא חַזְיָא לִישִׁיבָה: <B>נִפְחֲתָה מִלְּמַטָּן.</B> בְּשׁוּלֶיהָ. בָּטַל בֵּית קִבּוּל שֶׁלָּהּ וּטְהוֹרָה לְגַמְרֵי {י}: <B>מְגוּרוֹת שֶׁלָּהּ.</B> אוֹצָרוֹת שֶׁבָּהּ, דְּהַיְנוּ חֲדָרִים שֶׁבְּתוֹכָהּ שֶׁלֹּא נִפְחֲתוּ עִמָּהּ, טְמֵאוֹת: 

~ פרק יט - משנה ח
<B>הַתּוּרְמֵל.</B> כִּיס גָּדוֹל שֶׁל עוֹר שֶׁהָרוֹעֶה נוֹתֵן חֲפָצָיו לְתוֹכוֹ, וּבְתוֹךְ הַתּוּרְמֵל יֵשׁ כִּיסִין קְטַנִּים כְּמוֹ הַמְּגוּרוֹת בַּתֵּבָה: <B>הַחֵמֶת.</B> נֹאד שֶׁל עוֹר: <B>שֶׁהַבֵּיצִים שֶׁלָּהּ מְקַבְּלוֹת עִמָּהּ.</B> כְּשֶׁמַּפְשִׁיטִין עוֹרוֹת הָאֵילִים וְהַתְּיָשִׁים הַזְּכָרִים נִשְׁאָר הָעוֹר שֶׁבִּמְקוֹם הַבֵּיצִים כְּמִין כִּיס קָטָן {יא}, וְאִם נִפְחֲתוּ טְהוֹרוֹת, דְּבָטַל בֵּית קִבּוּל שֶׁלָּהֶן: 

~ פרק יט - משנה ט
<B>שֶׁפִּתְחָהּ מִצִּדָּהּ.</B> כְּשֶׁפִּתְחָהּ מִלְּמַעְלָה אֵינָהּ טְמֵאָה מִדְרָס, דְּאִם יָשַׁב עָלֶיהָ וּבָאִים לְהִשְׁתַּמֵּשׁ בָּהּ אוֹמְרִים לוֹ עֲמֹד וְנַעֲשֶׂה מְלַאכְתֵּנוּ. אֲבָל כְּשֶׁפִּתְחָהּ מִן הַצַּד, יָכוֹל לְהִשְׁתַּמֵּשׁ אַף עַל פִּי שֶׁיּוֹשֵׁב עָלֶיהָ: <B>בִּזְמַן שֶׁאֵינָהּ גְּבוֹהָה עֲשָׂרָה טְפָחִים.</B> כְּשֶׁגְּבוֹהָה עֲשָׂרָה לֹא חַזְיָא לִישִׁיבָה כֻלֵּי הַאי: <B>אוֹ שֶׁאֵין לָהּ לִזְבֵּז.</B> דִּכְשֶׁיֶּשׁ לָהּ לִזְבֵּז מַזִּיק לַיּוֹשֵׁב: <B>נִפְחֲתָה מִלְּמַטָּן.</B> בְּשׁוּלֶיהָ. לֹא חַזְיָא לְתַשְׁמִישׁ, אֲבָל חַזְיָא לִישִׁיבָה: <B>מִפְּנֵי שֶׁבָּטַל הָעִקָּר.</B> עִקַּר הַתֵּבָה הִיא עֲשׂוּיָה לְהַחְזִיק בְּשׁוּלֶיהָ מַה שֶּׁמְּשִׂימִים בְּתוֹכָהּ, וְעַל יָדָם הִיא נִקְרֵאת כְּלִי. וְכֵיוָן שֶׁנִּפְחֲתוּ שׁוּלֶיהָ וּבָטְלוּ, בָּטְלוּ גַם דָּפְנוֹתֶיהָ מִלְּמַעֲלָן וְשׁוּב אֵינָהּ מְקַבֶּלֶת שׁוּם טֻמְאָה. וַהֲלָכָה כַּחֲכָמִים: 

~ פרק יט - משנה י
<B>מִשְׁפֶּלֶת.</B> קֻפָּה גְּדוֹלָה שֶׁמּוֹלִיכִין בָּהּ הַזֶּבֶל וְהָאַשְׁפָּה: <B>שֶׁנִּפְחֲתָה מִלְּקַבֵּל רִמּוֹנִים.</B> שֶׁזֶּהוּ שִׁעוּרָהּ לִטַּהֵר כְּשֶׁנִּקְּבָה בְּמוֹצִיא רִמּוֹן: <B>רַבִּי מֵאִיר מְטַמֵּא.</B> אַף עַל פִּי שֶׁהִיא טְהוֹרָה מִשְּׁאָר טֻמְאוֹת, טְמֵאָה הִיא מִדְרָס, שֶׁרְאוּיָה לִישִׁיבָה: <B>וַחֲכָמִים מְטַהֲרִין.</B> וַהֲלָכָה כַּחֲכָמִים: 

^ פרק כ

~ פרק כ - משנה א
<B>הַכָּרִים.</B> עֲשׂוּיִין לְמַלְּאוֹתָן צֶמֶר אוֹ נוֹצָה, וְאָדָם נוֹתְנָן תַּחַת מְרַאֲשׁוֹתָיו: <B>וְהַכְּסָתוֹת.</B> כְּמוֹ כָרִים הֵן, אֶלָּא שֶׁהֵן אֲרֻכִּים וּגְדוֹלִים וְכָל גּוּפוֹ שֶׁל אָדָם שׁוֹכֵב עֲלֵיהֶן: <B>מַרְצוּפִין.</B> כְּמִין שַׂקִּים שֶׁל עוֹר גְּדוֹלִים שֶׁנּוֹתְנִים בָּהֶן סְחוֹרוֹת שֶׁמּוֹלִיכִין בַּסְּפִינוֹת: <B>הֲרֵי אֵלּוּ טְמֵאִים מִדְרָס.</B> דְּכָל הָנֵי עֲבִידֵי נַמִּי לִשְׁכִיבָה {א}: <B>קְלוּסְטוֹר.</B> כְּמִין סַל וּכְפִיפָה שֶׁתּוֹלִין בְּפִי הַבְּהֵמָה, וְנוֹתְנִים בָּהּ מִסְפּוֹא וּשְׂעֹרִים וְהַבְּהֵמָה אוֹכֶלֶת כְּשֶׁהִיא מְהַלֶּכֶת: <B>תּוּרְמֵל.</B> כִּיס גָּדוֹל שֶׁל עוֹר שֶׁהָרוֹעֶה נוֹתֵן שָׁם כָּל חֲפָצָיו: <B>כְּרֵיתִית.</B> שַׂק שֶׁל עוֹר קָטָן: <B>רִבְצָל.</B> חֵמֶת קָטָן שֶׁל עוֹר שֶׁמְּשִׂימִים בּוֹ בְשָׂמִים: <B>מִזְוָדָה.</B> כְּלִי שֶׁנּוֹתְנִים בּוֹ צֵידָה לַדֶּרֶךְ. תַּרְגּוּם צֵידָה זְוָדִין: <B>הֲרֵי אֵלּוּ טְמֵאִים מִדְרָס.</B> כָּל אֵלּוּ הַשְּׁנוּיִים בַּמִּשְׁנָה, אִם יֵשׁ בְּכֻלָּן הַשִּׁעוּר הַמְפֹרָשׁ בָּהֶן אוֹ יוֹתֵר, מְטַמְּאִין מִדְרָס, דִּמְשַׁמְּשִׁין שְׁכִיבָה עִם מְלַאכְתָּן. אֲבָל בְּפָחוֹת מִכְּשִׁעוּר הַמְפֹרָשׁ בָּהֶן, לֹא: <B>נִפְחֲתוּ טְהוֹרִין.</B> שֶׁכָּל אֵלּוּ עֲשׂוּיִין לְקַבֵּל, שֶׁהַקִּבּוּל הַהוּא מְכִינָם וּמַזְמִינָם לִהְיוֹת רְאוּיִין לְמִשְׁכָּב וּמוֹשָׁב, וּכְשֶׁנִּפְחַת בָּטַל הָעִקָּר שֶׁהוּא הַקִּבּוּל שֶׁבַּעֲבוּרוֹ הָיָה קָרוּי כְּלִי: <B>וּבָטְלָה הַטְּפֵלָה.</B> שֶׁהִיא טֻמְאַת מִדְרָס: 

~ פרק כ - משנה ב
<B>חֵמֶת חֲלִילִין.</B> חֵמֶת מָלֵא רוּחַ וּמְשִׂימִין הַחֲלִילִים בְּפִי הַחֵמֶת וְהָרוּחַ יוֹצֵא דֶרֶךְ הַנְּקָבִים וּמוֹצִיא מִן הַחֲלִילִים קוֹל שֶׁל שִׁיר {ב}: <B>טְהוֹרָה מִן הַמִּדְרָס.</B> דְּלֹא חַזְיָא לִשְׁכִיבָה {ג}: <B>עֲרֵבַת פִּיסוֹנוֹת.</B> עֲרֵבָה שֶׁמְּבִיאִין בָּהּ אֲבָנִים קְטַנּוֹת וְרִגְבֵי אֲדָמָה כְּדֵי לָתֵת בַּנִּדְבָּכִים שֶׁל בִּנְיָן. וּפִיסוֹנוֹת לְשׁוֹן שְׁקַל פִּיסָא שְׁדָא בֵיהּ דְּאָמְרִינַן בַּגְּמָרָא בְסַנְהֶדְרִין גַּבֵּי מַרְקוּלִיס: <B>בֵּית שַׁמַּאי אוֹמְרִים מִדְרָס.</B> קָסָבְרֵי מְשַׁמֶּשֶׁת שְׁכִיבָה עִם מְלַאכְתָּהּ. וּבֵית הִלֵּל סָבְרֵי אֵינָהּ מְשַׁמֶּשֶׁת: <B>שֶׁנִּסְדְּקָה טְמֵאָה מִדְרָס.</B> וְאִם לֹא נִסְדְּקָה אֵינָהּ טְמֵאָה מִדְרָס, דְּאוֹמְרִין לוֹ עֲמֹד וְנַעֲשֶׂה מְלַאכְתֵּנוּ. אֲבָל כְּשֶׁנִּסְדְּקָה וּמוֹצִיאָה מַשְׁקִין {ד}, אֵינָהּ רְאוּיָה אֶלָּא לִשְׁכִיבָה {ה}. וּפְחוּתָה מִשְּׁנֵי לֻגִּים {ו}, אוֹ יְתֵרָה מִתִּשְׁעָה קַבִּין, אֵינָהּ טְמֵאָה מִדְרָס וַאֲפִלּוּ נִסְדְּקָה: <B>וְנִתְפְּחָה.</B> מֵחֲמַת גְּשָׁמִים מִתְנַפֵּחַ הָעֵץ וְנִסְתָּם הַסֶּדֶק: <B>טְמֵאָה טֻמְאַת מֵת.</B> כְּמוֹ שֶׁהָיְתָה בַּתְּחִלָּה קֹדֶם שֶׁנִּסְדְּקָה, מִפְּנֵי שֶׁיֶּשׁ לָהּ בֵּית קִבּוּל. וְאֵינָהּ טְמֵאָה מִדְרָס, דְּאֵינָהּ מְיֻחֶדֶת לִשְׁכַּב עָלֶיהָ, הוֹאִיל וּמִשְׁתַּמְּשִׁין בָּהּ בְּלִישָׁה: <B>בַּקָּדִים וְנִסְדְּקָה.</B> לְאַחַר שֶׁנִּתְפַּח הָעֵץ וְנִסְתַּם הַסֶּדֶק, הִנִּיחָהּ בְּרוּחַ קָדִים וְנִסְדְּקָה: <B>טְמֵאָה מִדְרָס.</B> דְּחָזְרָה לִהְיוֹת רְאוּיָה לִשְׁכִיבָה וְלֹא לָלוּשׁ בָּהּ: <B>זֶה חֹמֶר בִּשְׁיָרֵי כְלֵי עֵץ.</B> דִּתְחִלָּתָן אֵין טְמֵאִין מִדְרָס, וּכְשֶׁנִּסְדְּקוּ טְמֵאִים מִדְרָס: <B>כְּלֵי נְצָרִים.</B> סַלִּים עֲשׂוּיִין מִנְּצָרִים שֶׁל עֲרָבָה וְכַיּוֹצֵא בָּהֶן: <B>עַד שֶׁיִּתְחַסֵּמוּ.</B> שֶׁתִּגָּמֵר שְׂפָתָן הָעֶלְיוֹנָה: <B>אַף עַל פִּי שֶׁנָּשְׁרוּ שִׂפְתוֹתֵיהֶן כָּל שֶׁהֵן.</B> שֶׁנָּפְלוּ שִׂפְתוֹתֵיהֶן וְלֹא נִשְׁאָר בְּשִׂפְתוֹתֵיהֶן אֶלָּא כָּל שֶׁהֵן, טָמֵא: 

~ פרק כ - משנה ג
<B>מַקֵּל.</B> שֶׁל עֵץ בְּעָלְמָא שֶׁעֲשָׂאוֹ בֵית יָד לַקֻּרְדֹּם לְפִי שָׁעָה, שֶׁלֹּא קְבָעוֹ בְתוֹכוֹ: <B>חִבּוּר לַטֻּמְאָה בִּשְׁעַת מְלָאכָה.</B> דְּאַף עַל גַּב דִּבְאַפֵּי נַפְשֵׁיהּ פְּשׁוּטֵי כְלֵי עֵץ לֹא מְקַבְּלֵי טֻמְאָה, הָכָא בֵית יָד הוּא, וְיָדוֹת נִתְרַבּוּ לְכָל תּוֹרַת טֻמְאַת הַכְּלִי אוֹ הָאֹכֶל, וְאִם נִטְמָא הַקֻּרְדֹּם נִטְמָא הַבֵּית יָד, וְכֵן אִם נָגְעָה טֻמְאָה בַּבֵּית יָד נִטְמָא הוּא וְנִטְמָא הַקֻּרְדֹּם עִמּוֹ. וְדַוְקָא בִשְׁעַת מְלָאכָה הָוֵי חִבּוּר לַטֻּמְאָה, שֶׁלֹּא בִשְׁעַת מְלָאכָה לֹא, דְּשֶׁלֹּא בִשְׁעַת מְלָאכָה אָדָם עָשׂוּי לְזָרְקוֹ לְבֵין הָעֵצִים: <B>דְּיוּסְטָר.</B> כְּלִי הַמְשַׁמֵּשׁ לִשְׁנֵי צְדָדִים. דְּיוּ, שְׁנַיִם. סְטָר, צַד. כְּדִמְתַרְגְּמִינַן לִסְטָר חַד. וְהוּא מַקֵּל שֶׁיֶּשׁ בּוֹ שְׁנֵי נְקָבִים אֶחָד מִלְּמַטָּה וְאֶחָד מִלְּמַעְלָה, וּשְׁתֵּי יְתֵדוֹת תְּחוּבוֹת בָּהֶן אַחַת מִמִּזְרָח לְמַעֲרָב וְאַחַת מִצָּפוֹן לְדָרוֹם, וְהַנָּשִׁים מְסֵכוֹת בּוֹ אֶת הַמַּטְוֶה שֶׁבַּפֶּלֶךְ, וְקוֹרִין לוֹ נספ"א בְּלַעַ"ז. וּפְעָמִים שֶׁעוֹשִׂין אוֹתָן יָדוֹת מִבַּרְזֶל וּמְקַבְּלִין טֻמְאָה: <B>קְבָעוֹ בִכְלוֹנָס.</B> קָבַע הַדְּיוּסְטָר דְּהַיְנוּ הַמַּקֵּל עִם שְׁתֵּי יְתֵדוֹתָיו בִּכְלוֹנָס, דְּהַיְנוּ עֵץ אָרֹךְ {ח} וְגָדוֹל הַתָּקוּעַ בָּאָרֶץ: <B>טָמֵא.</B> הַדְּיוּסְטָר מִכָּאן וָאֵילָךְ אִם נָגְעָה בוֹ טֻמְאָה, דַּהֲוֵי הַמַּקֵּל חִבּוּר לַיְתֵדוֹת בֵּין בִּשְׁעַת מְלָאכָה בֵּין שֶׁלֹּא בִשְׁעַת מְלָאכָה, כֵּיוָן שֶׁנִּקְבָּע, שֶׁאֵין אָדָם עָשׂוּי לְזָרְקוֹ לְבֵין הָעֵצִים. אֲבָל הַכְּלוֹנָס עַצְמוֹ אֵינוֹ חִבּוּר לוֹ, שֶׁאִם נָגְעָה טֻמְאָה בַכְּלוֹנָס לֹא נִטְמָא הַדְּיוּסְטָר: <B>עָשָׂה בוֹ הַדְּיוּסְטָר.</B> שֶׁקָּבַע שְׁתֵּי הַיְתֵדוֹת בְּגוּפוֹ שֶׁל כְּלוֹנָס: <B>אֵין טָמֵא.</B> מִן הַכְּלוֹנָס אֶלָּא מַה שֶּׁהוּא לְצֹרֶךְ הַיְתֵדוֹת לְהָסֵךְ אֶת הַמַּטְוֶה, וְהַשְּׁאָר בֵּין מִלְּמַעְלָה בֵּין מִלְּמַטָּה טָהוֹר, שֶׁהַכְּלוֹנָס אָרֹךְ הוּא וְגָדוֹל: <B>כִּסֵּא.</B> שֶׁהוּא עָשׂוּי, וּקְבָעוֹ בִכְלוֹנָס, הַכִּסֵּא טָמֵא מִדְרָס, וְאֵין הַכְּלוֹנָס חִבּוּר לוֹ לִהְיוֹת מִטַּמֵּא מִדְרָס כְּמוֹתוֹ: <B>עָשָׂה בוֹ כִסֵּא.</B> מִן הַכְּלוֹנָס עַצְמוֹ עָשָׂה כִסֵּא: <B>אֵין טָמֵא אֶלָּא מְקוֹמוֹ.</B> דְּהַיְנוּ צֹרֶךְ הַיְשִׁיבָה. וּשְׁאָר הַכְּלוֹנָס טָהוֹר: <B>קָבַע הַכִּסֵּא בְקוֹרַת בֵּית הַבַּד.</B> שֶׁעוֹצְרִים בָּהּ הַשֶּׁמֶן מִן הַזֵּיתִים. הַכִּסֵּא טָמֵא מִדְרָס, וְהַקּוֹרָה אֵינָהּ חִבּוּר וּטְהוֹרָה. וְאִם מֵעֵץ הַקּוֹרָה עַצְמָהּ הַכִּסֵּא עָשׂוּי בְּרֹאשָׁהּ הָאֶחָד, אַף הַכִּסֵּא טָהוֹר, דְּאוֹמְרִים לוֹ עֲמֹד וְנַעֲשֶׂה מְלַאכְתֵּנוּ. וְתַנְיָא בְתוֹרַת כֹּהֲנִים, אֲשֶׁר יֵשֵׁב עָלָיו יִטְמָא, יָכוֹל אֲפִלּוּ יֵשֵׁב עַל הָאֶבֶן וְעַל הַקּוֹרָה, תַּלְמוּד לוֹמַר, כְּלִי, וְלֹא אֶבֶן וְלֹא קוֹרָה. אוֹצִיא אֶת אֵלּוּ, וְלֹא אוֹצִיא כְלֵי אֲבָנִים כְּלֵי גְלָלִים כְּלֵי אֲדָמָה, תַּלְמוּד לוֹמַר הַכְּלִי, כְּלִי הַמְיֻחָד לְקַבֵּל טֻמְאָה, וְכֵלִים הַלָּלוּ אֵין מְקַבְּלִים טֻמְאָה לְעוֹלָם. אֵין לִי אֶלָּא כִסֵּא וְסַפְסָל וְקַתֶּדְרָא הַמְיֻחָדִים לִישִׁיבָה, מִנַּיִן תֵּבַת הַבַּלָּנִים, תֵּבָה שֶׁפִּתְחָהּ מִצִּדָּהּ, עֲרֵבָה מִשְּׁנֵי לֹג עַד תִּשְׁעָה קַבִּין שֶׁנִּסְדְּקָה וְאֵינוֹ יָכוֹל לִרְחֹץ בָּהּ רַגְלוֹ אַחַת, תַּלְמוּד לוֹמַר וְכָל הַכְּלִי, רִבָּה. יָכוֹל אֲפִלּוּ כָפָה סְאָה וְיָשַׁב עָלֶיהָ, תַּרְקָב וְיָשַׁב עָלָיו, תַּלְמוּד לוֹמַר אֲשֶׁר יֵשֵׁב, הַמְיֻחָד לִישִׁיבָה {ט}, לֹא שֶׁאוֹמְרִים לוֹ עֲמֹד וְנַעֲשֶׂה מְלַאכְתֵּנוּ: 

~ פרק כ - משנה ד
<B>עַד שֶׁיְּקַצֵּעַ.</B> שֶׁיַּחְתְּכֶנָּה וִיתַקְּנֶנָּה לִישִׁיבָה. וַהֲלָכָה כַּחֲכָמִים: <B>אַף עַל פִּי שֶׁקְּבָעָהּ בַּכֹּתֶל טְמֵאָה.</B> טֻמְאַת מֵת אוֹ שֶׁרֶץ. וְלֹא בָטְלָה מִתּוֹרַת כְּלִי וְלֹא אָמְרִינַן כְּלִי הַמְחֻבָּר לַקַּרְקַע כְּקַרְקַע דָּמֵי אֶלָּא כְשֶׁהָיָה מְחֻבָּר לַקַּרְקַע מִתְּחִלָּתוֹ, אוֹ שֶׁנַּעֲשָׂה כְדֵי לְשַׁמֵּשׁ אֶת הַקַּרְקַע: 

~ פרק כ - משנה ה
<B>כֹּפֶת.</B> כְּלִי הַמְיֻחָד לִישִׁיבָה, וְשֶׁל תְּמָרָה הוּא: <B>שֶׁקְּבָעוֹ בְנִדְבָּךְ.</B> בְּשׁוּרַת הַבִּנְיָן: <B>בָּנָה עָלָיו וְלֹא קְבָעוֹ.</B> כְּדֶרֶךְ שֶׁהָאֻמָּנִים עוֹשִׂים שֶׁבּוֹנִים כִּפָּה עַל גַּבֵּי נְסָרִים וְאַחַר כָּךְ מְסִירִים אוֹתָם: <B>טָמֵא.</B> אִם יָשַׁב הַזָּב עַל הַבִּנְיָן שֶׁעָלָיו, נִטְמָא הַכֹּפֶת שֶׁתַּחַת הַבִּנְיָן, שֶׁהַזָּב מְטַמֵּא אֶת הַמִּשְׁכָּב וְאֶת הַמּוֹשָׁב שֶׁתַּחַת אֶבֶן מְסָמָא. וְכֵן כְּשֶׁקְּבָעוֹ וְלֹא בָנָה עָלָיו וְיָשַׁב הַזָּב עָלָיו כְּשֶׁהוּא קָבוּעַ, טָמֵא, דְּלֹא נִתְבַּטֵּל בְּהָכִי. אֲבָל כְּשֶׁקְּבָעוֹ וּבָנָה עָלָיו, בָּטֵל לְגַבֵּי כֹתֶל וּכְכֹתֶל דָּמֵי: <B>מַפָּץ.</B> כְּמִין מַחְצֶלֶת עֲשׂוּיָה מִקָּנִים אוֹ מִגֶּמִי: <B>עַל גַּבֵּי הַקּוֹרוֹת.</B> שֶׁל עֲלִיָּה: <B>מַעֲזִיבָה.</B> טִיט וּצְרוֹרוֹת שֶׁל אֲבָנִים שֶׁנּוֹתְנִים עַל גַּבֵּי הַתִּקְרָה. וְכָל כַּמָּה שֶׁלֹּא קָבַע הַמַּפָּץ בַּקּוֹרוֹת וְיָשַׁב הַזָּב עַל הַמַּעֲזִיבָה, נִטְמָא הַמַּפָּץ שֶׁתַּחְתֶּיהָ וְלֹא בָטֵל מִתּוֹרַת כְּלִי, דְּאִי בָעֵי שָׁקֵיל לֵיהּ. וְכֵן אִם קְבָעוֹ וְלֹא נָתַן עָלָיו מַעֲזִיבָה וְיָשַׁב הַזָּב עָלָיו, טָמֵא מוֹשָׁב. וְלֹא בָטֵיל עַד שֶׁיִּקְבַּע וְיִתֵּן עָלָיו הַמַּעֲזִיבָה: <B>כְּדֶרֶךְ קַבָּלָתָהּ.</B> שׁוּלֶיהָ לְמַטָּה: <B>שֶׁלֹּא כְדֶרֶךְ קַבָּלָתָהּ.</B> שׁוּלֶיהָ לְמַעְלָה: 

~ פרק כ - משנה ו
<B>סָדִין שֶׁהוּא טְמֵא מִדְרָס.</B> שֶׁרָאוּי לִטַּמֵּא מִדְרָס קָאָמַר, וְלֹא שֶׁנִּטְמָא מִדְרָס מַמָּשׁ. דְּאִם כֵּן אַדְּתָנֵי סֵיפָא אֲבָל טָמֵא טְמֵא מֵת, לִתְנֵי אֲבָל טָמֵא מַגַּע מִדְרָס {יג}, כִּדְתָנֵי בְהַקּוֹמֵץ רַבָּה {יד}: <B>וַעֲשָׂאוֹ וִילוֹן.</B> מָסָךְ לַפֶּתַח, אוֹ וִילוֹן לַסְּפִינָה. וְדַוְקָא שֶׁעָשָׂה בוֹ שִׁנּוּי מַעֲשֶׂה, אֲבָל מַחֲשָׁבָה אֵינָהּ מוֹצִיאַתּוּ מִידֵי טֻמְאָה שֶׁהָיוּ רְאוּיִין לָהּ: <B>אֲבָל טָמֵא טְמֵא מֵת.</B> מִפְּנֵי שֶׁהַשַּׁמָּשׁ מִתְחַמֵּם כְּנֶגְדּוֹ וּמִתְעַטֵּף בְּשׁוּלָיו לִפְעָמִים, הִלְכָּךְ לֹא בָטֵיל מִתּוֹרַת כְּלִי: <B>מֵאֵימָתַי טָהֳרָתוֹ.</B> שֶׁבָּטַל תּוֹרַת מִדְרָס מִמֶּנּוּ: <B>מִשֶּׁיִּתָּפֵר.</B> בַּתּוֹסֶפְתָּא מוּכָח דְּבֵית שַׁמַּאי בָּעוּ שֶׁיִּקְרָעֶנּוּ וִיתַקְּנֶנּוּ לְמִדַּת הַפֶּתַח, וְיִתְפֹּר בּוֹ לוּלָאוֹת לִתְלוֹתוֹ בְמָסָךְ אוֹ בִסְפִינָה. וּבֵית הִלֵּל דְּאָמְרֵי מִשֶּׁיִּקָּשֵׁר, לֹא בָעוּ קְרִיעָה, אֶלָּא מִשֶּׁיִּקְשֹׁר בּוֹ הַלּוּלָאוֹת כְּדֵי לִתְלוֹתוֹ בָהֶם. וְאִית סְפָרִים דְּגָרְסֵי, בֵּית שַׁמַּאי אוֹמְרִים מִשֶּׁיִּתָּבֵר. וְהִיא הִיא. כְּלוֹמַר מִשֶּׁיִּשְׁבְּרוּהוּ וְיִקְרָעוּהוּ כְדֵי לְתָפְרוֹ לְמִדַּת הַפֶּתַח: <B>רַבִּי עֲקִיבָא אוֹמֵר מִשֶּׁיִּקָּבֵעַ.</B> מֵעֵת שֶׁיִּתְלֶה אוֹתוֹ עַל הַפֶּתַח אוֹ עַל הַסְּפִינָה. וַהֲלָכָה כְּבֵית הִלֵּל: 

~ פרק כ - משנה ז
<B>לְאָרְכָּהּ טְהוֹרָה.</B> אֹרֶךְ הַקָּנֶה לְאֹרֶךְ הַמַּחְצֶלֶת, טְהוֹרָה. דְּלֹא חַזְיָא לִשְׁכִיבָה, שֶׁהַקָּנִים מַזִּיקִין לַשּׁוֹכֵב, וְלֹא חַזְיָא כִּי אִם לְסִכּוּךְ: <B>כְּמִין כִי.</B> יְוָנִית. שֶׁהִיא כְּמִין כ' הֲפוּכָה שֶׁלָּנוּ. כְּלוֹמַר, לְעוֹלָם הִיא טְמֵאָה עַד שֶׁיִּמְשֹׁךְ הַקָּנִים מִשְּׁלֹשָׁה צְדָדִים. וַהֲלָכָה כַּחֲכָמִים: <B>עֲשָׂאָם לְרָחְבָּהּ.</B> אֹרֶךְ הַקָּנֶה לְרֹחַב הַמַּחְצֶלֶת: <B>אַרְבָּעָה טְפָחִים.</B> כְּשֶׁיֶּשׁ בֵּין קָנֶה לְקָנֶה אַרְבָּעָה טְפָחִים, חַזְיָא לִשְׁכַּב בֵּין שְׁנֵי הַקָּנִים: <B>נֶחְלְקָה לְרָחְבָּהּ.</B> וְנִשְׁבְּרוּ הַקָּנִים שֶׁלָּהּ לְחֵצִי: <B>רַבִּי יְהוּדָה מְטַהֵר.</B> דְּלֹא חַזְיָא לִשְׁכִיבָה. וְאֵין הֲלָכָה כְּרַבִּי יְהוּדָה: <B>הַמַּתִּיר רָאשֵׁי הַמַּעֲדַנִּים.</B> מִנְהַג עוֹשֵׂי מַחְצְלָאוֹת כְּשֶׁמַּשְׁלִימִין הַמַּחְצֶלֶת נִשְׁאַר כְּמִין מֶלֶל, וְגוֹדְלִים אוֹתוֹ בְכָל שְׁנֵי טְפָחִים גְּדִיל אֶחָד וְקוֹשְׁרוֹ שֶׁלֹּא יִסָּתֵר הָאָרִיג. וְאִם נִתַּר עוֹמֵד לִסְתִירָה וְנִתְבַּטֵּל מִתּוֹרַת כְּלִי וּטְהוֹרָה: <B>מַעֲדַנִּים.</B> קְשָׁרִים. כְּמוֹ וַיֵּלֵךְ אֵלָיו אֲגָג מַעֲדַנּוֹת (שְׁמוּאֵל א טו), כְּלוֹמַר, קָשׁוּר כְּדֶרֶךְ שֶׁקּוֹשְׁרִים הָאֲסוּרִים. וְכֵן הַתְקַשֵּׁר מַעֲדַנּוֹת כִּימָה (אִיּוֹב לח): <B>שֶׁהֵם שֶׁל שִׁשָּׁה טְפָחִים.</B> שְׁנֵי טְפָחִים בֵּין מַעֲדָן לְמַעֲדָן וְטֶפַח מִכָּאן וְטֶפַח מִכָּאן: <B>מִשֶּׁתִּקָּנֵּב.</B> מִשֶּׁיַּחְתֹּךְ וְיִקְטֹם רָאשֵׁי קְרוּמִים הַבּוֹלְטִים. וְזוֹ הִיא קְנִיבָה: 

^ פרק כא

~ פרק כא - משנה א
<B>הַנּוֹגֵעַ בַּכֹּבֶד הָעֶלְיוֹן.</B> שְׁנֵי עֵצִים עֲגֻלִּים יֵשׁ לָאוֹרֵג, הָאֶחָד שֶׁחוּט הַשְּׁתִי כָּרוּךְ בּוֹ, וְהַשֵּׁנִי שֶׁלְּפָנָיו שֶׁכָּל זְמַן שֶׁאוֹרֵג וְהוֹלֵךְ כּוֹרֵךְ בּוֹ הַיְרִיעָה הַנֶּאֱרֶגֶת. וּלְפִי שֶׁהֵם כְּבֵדִים, נִקְרָאִים כֹּבֶד. וְכֹבֶד הָעֶלְיוֹן הוּא שֶׁלְּפָנָיו, וְכֹבֶד הַתַּחְתּוֹן הוּא הָרָחוֹק מִמֶּנּוּ, שֶׁכָּל הַשְּׁתִי כָּרוּךְ בּוֹ: <B>בַּנִּירִים.</B> הֵן חוּטִים הָאֲרוּגִין עַל הַקָּנֶה, וּבַעֲבוּרָן {ב} מַגְבִּיהִין קְצָת הַחוּטִים וְעוֹשִׂין דֶּרֶךְ שֶׁיֵּלֵךְ בּוֹ הָאֶרֶג בַּחוּט {ג}: <B>וְקֵירוֹס.</B> מַסְרֵק שֶׁבּוֹ מַכִּים עַל הָאֲרִיגָה וּמְחַבְּרִים הַחוּטִים: <B>בְּחוּט שֶׁהֶעֱבִירוֹ עַל גַּבֵּי אַרְגָּמָן.</B> לְאַחַר שֶׁנַּעֲשֵׂית הָרִקְמָה מְשִׂימִין חוּטִין עָלֶיהָ שֶׁלֹּא תִּתְלַכְלֵךְ, וְאוֹתָן חוּטִין לֹא הָווּ חִבּוּר לַבֶּגֶד: <B>וּבְעִירָה.</B> הוּא אִירָא הָאָמוּר בְּפֶרֶק קַמָּא דְשַׁבָּת {ד} (דַּף יא) וְלֹא גָרְדִי בְאִירָא שֶׁבְּאָזְנוֹ. וְהִיא חֲתִיכָה קְטַנָּה מִצֶּמֶר אוֹ מִפִּשְׁתָּן אוֹ מִצֶּמֶר גֶּפֶן שֶׁאוֹרְגִים בְּתוֹךְ הַמִּטְפָּחוֹת לְנוֹי, וְזוֹרֵק אוֹתוֹ בְתוֹךְ הַשְּׁתִי וְחוּט שֶׁל עֵרֶב כָּרוּךְ בְּתוֹכָהּ, וְיֵשׁ מֵהֶן שְׁחוֹרִים וַאֲדֻמִּים. וְאִם אֵינוֹ עָתִיד לְהַחֲזִירָהּ, כְּגוֹן שֶׁהִיא אֲדֻמָּה וְעַתָּה רוֹצֶה לְהַכְנִיס אִירָא שְׁחוֹרָה, אַף עַל פִּי שֶׁלֹּא פְסָקָהּ מִן הַבֶּגֶד לֹא הַוְיָא חִבּוּר: <B>בְּנֶפֶשׁ הַמַּסֶּכֶת.</B> חוּטֵי הָעֵרֶב שֶׁהוֹלְכִים בְּתוֹךְ הַמַּסֶּכֶת כְּנֶפֶשׁ בְּתוֹךְ הַגּוּף, וְכָל דָּבָר שֶׁהָאוֹרֵג נוֹתֵן בְּתוֹךְ הַמַּסֶּכֶת לְתַקֵּן אֲרִיגָתוֹ, קָרוּי נֶפֶשׁ. וְהַנּוֹגֵעַ בָּהֶן כְּנוֹגֵעַ בַּבֶּגֶד, דַּהֲווּ חִבּוּר: <B>שְׁתִי הָעוֹמֵד.</B> שֶׁצָּרִיךְ עֲדַיִן לַבֶּגֶד וְעוֹמֵד לֵאָרֵג: <B>וּבְכָפוּל שֶׁהֶעֱבִירוֹ עַל גַּבֵּי הָאַרְגָּמָן.</B> חֲתִיכַת בֶּגֶד שֶׁתּוֹפְרִים עַל הָאַרְגָּמָן שֶׁלֹּא יִתְלַכְלֵךְ, הָוֵי חִבּוּר לַבֶּגֶד: <B>עִירָה שֶׁעָתִיד לְהַחֲזִירָהּ.</B> כִּדְפָרֵישְׁנָא לְעֵיל: <B>בַּצֶּמֶר שֶׁעַל הָאִימָּה.</B> וְיֵשׁ שֶׁגּוֹרְסִים הָעִימָה בְעַיִ"ן, וְהַכֹּל אֶחָד. וְהוּא מַקֵּל אָרֹךְ אוֹ קָנֶה שֶׁהַנָּשִׁים כּוֹרְכוֹת בּוֹ אֶת הַצֶּמֶר וְטֹווֹת: <B>בָּאַשְׁוָיָא.</B> בַּצֶּמֶר שֶׁעַל הָאַשְׁוָיָא. וְאִימָּא וְאַשְׁוָיָא שְׁתֵּיהֶן לִטְווֹת עֲשׂוּיוֹת, אֶלָּא שֶׁמְּשֻׁנּוֹת זוֹ מִזּוֹ בְּצוּרָתָן: <B>טָהוֹר.</B> דְּאֵינוֹ חִבּוּר: <B>פִּיקָה.</B> כְּמִין עִגּוּל קָטָן שֶׁל מַתֶּכֶת וְיֵשׁ בּוֹ נֶקֶב, וְהַנָּשִׁים נוֹתְנוֹת אוֹתוֹ בְּרֹאשׁ הַפֶּלֶךְ לְהַכְבִּידוֹ. וְקוֹרִים לוֹ בְלַעַ"ז פוסרול"ו: <B>עַד שֶׁלֹּא פֵרְעָהּ.</B> קֹדֶם שֶׁיַּתִּירֶנָּה: <B>מִשֶּׁפֵּרְעָהּ.</B> לְאַחַר שֶׁהִתִּירָהּ: 

~ פרק כא - משנה ב
<B>קַטְרָב.</B> מְפֹרָשׁ לְמַעְלָה פֶּרֶק כְּלֵי מַתָּכוֹת, שֶׁהֵן שְׁנֵי עֵצִים מִשְּׁנֵי צִדֵּי הָעֹל וְהֵן נְקוּבִים, וּמַכְנִיסִים בְּתוֹךְ אוֹתוֹ נֶקֶב עֵץ וּשְׁמוֹ קַטְרָב, וְקוֹשְׁרִים אוֹתוֹ שֶׁלֹּא יִשָׁמְטוּ הַבָּקָר: <B>בָּעַיִן.</B> בֶּגֶד שֶׁל צֶמֶר אוֹ עוֹר אוֹ שַׂק שֶׁכּוֹרְכִים עַל צַוַּאר הַבְּהֵמָה {ו}, וְהָעֹל עָלָיו: <B>עֲבוֹת.</B> עֵץ אָרֹךְ וְעָב שֶׁבַּמַּחְרֵשָׁה, שֶׁנִּכְנָס בְּתוֹךְ הָעֹל: <B>וְהָחֶרֶב.</B> עֵץ עָשׂוּי כִּדְמוּת חֶרֶב שֶׁתּוֹפֵס בּוֹ הַחוֹרֵשׁ: <B>וְהַכֹּרֵךְ.</B> עֵץ עָקֹם דּוֹמֶה לְמֶרְכָּב {ז}, וְהוּא הַנָּטוּשׁ עַל הַקַּרְקַע בְּעֵת הַחֲרִישָׁה: <B>בַּיָּצוּל.</B> עֵץ שֶׁתּוֹפֵס אוֹתוֹ הַחוֹרֵשׁ בְּיָדוֹ, וּבוֹ מַטֶּה הַמַּחְרֵשָׁה לְכָל צַד שֶׁיִּרְצֶה. וּפֵרוּשׁ יָצוּל, מַטֶּה. לֹא תַטֶּה מִשְׁפָּט (דְּבָרִים טז), מְתַרְגְּמִינַן לֹא תַצְלֵי דִין: <B>עַיִן שֶׁל מַתֶּכֶת.</B> טַבַּעַת שֶׁל מַתֶּכֶת: <B>לְחָיַיִם.</B> שְׁנֵי עֵצִים שֶׁבְּנִקְבֵי הָעֹל: <B>עֲרָיִין.</B> עָשׂוּי כְּמִין כְּלִי שֶׁל מְסַתֵּת אֲבָנִים וּבוֹ מְשַׁבֵּר גּוּשִׁים שֶׁל עָפָר. וְקָרוּי עֲרָיִין מִלְּשׁוֹן עַרְעֵר תִּתְעַרְעַר (יִרְמְיָה נא), עָרוּ עָרוּ עַד הַיְסוֹד בָּהּ (תְּהִלִּים קלז) וְאֵין הֲלָכָה כְּרַבִּי יְהוּדָה שֶׁמְּטַהֵר בַּלְּחָיַיִם: 

~ פרק כא - משנה ג
<B>מְגֵרָה.</B> בַּרְזֶל מָלֵא פְּגִימוֹת שֶׁמְּנַסְּרִים בּוֹ הַלּוּחוֹת וְהַנְּסָרִים. וּבְלַעַ"ז סיג"א. וְיֵשׁ לַמְּגֵרָה שְׁנֵי עֵצִים, אֶחָד מִצַּד זֶה וְאֶחָד מִצַּד זֶה, שֶׁבָּהֶם תּוֹפֵס חָרָשׁ עֵצִים בְּשָׁעָה שֶׁמְּנַסֵּר הַלּוּחוֹת, וְהָעֵצִים הַלָּלוּ הֵן בֵּית יָד לַמְּגֵרָה. וְאִם נִטְמֵאת הַמְּגֵרָה, הַנּוֹגֵעַ בָּהֶן טָמֵא, דַּהֲווּ לַהּ יָדוֹת: <B>בַּחוּט וּבַמְּשִׁיחָה.</B> בְּרֹאשׁ הָעֵצִים הַלָּלוּ שֶׁהֵן בֵּית יָד, קוֹשְׁרִין חוּט וּמְשִׁיחָה וְחֶבֶל שֶׁהוֹלֵךְ עַל אֹרֶךְ הַמְּגֵרָה וּמְחַבֵּר בֵּין שְׁנֵיהֶן וּמַעֲמִידוֹ: <B>בָּאַמָּה.</B> עֵץ אָרֹךְ שֶׁבְּאֶמְצַע אֵלּוּ הַשְּׁנֵי עֵצִים וְהוֹלֵךְ עַל אֹרֶךְ הַמְּגֵרָה, קָרוּי אַמָּה: <B>וּבַסְּנִיפִין.</B> עֵץ קָטָן נָתוּן מִן הַחוּט וְהַמְּשִׁיחָה עַד הָאַמָּה, וּבוֹ פוֹתְלִין וְגוֹדְלִין הַחוּט וְהַמְּשִׁיחָה, וְרֹאשׁוֹ אֶחָד בְּתוֹךְ הַחוּט וְרֹאשׁוֹ אֶחָד בָּאַמָּה. וּפְעָמִים יָשִׂים שְׁנַיִם {ח}: <B>מַכְבֵּשׁ.</B> מָקוֹם יֵשׁ לוֹ לֶחָרָשׁ עֵצִים שֶׁכּוֹבֵשׁ וְעוֹצֵר שָׁם הָעֵצִים הָעֲקוּמִים וְהַלּוּחוֹת הָעֲקֻמּוֹת וְהָעֲקֻשּׁוֹת כְּדֵי שֶׁיִּתְיַשְּׁרוּ, וְכֵן עוֹצֵר שָׁם הָעֵצִים וְהַנְּסָרִים שֶׁלֹּא יִתְנוֹעֲעוּ לְכָאן וּלְכָאן עַד שֶׁיְּתַקְּנֵם לִמְלַאכְתּוֹ: <B>קַשְׁטָנִית.</B> כְּמִין קֶשֶׁת קָטָן שֶׁל עֵץ שֶׁתּוֹחֲבִים בּוֹ בַרְזֶל שֶׁל מַקְדֵּחַ כְּשֶׁרוֹצֶה לִקְדֹּחַ בּוֹ, וְהָאָדָם אוֹחֵז בַּקֶּשֶׁת וּמְגַלְגֵּל בּוֹ אֶת הַבַּרְזֶל. וְאִם הַבַּרְזֶל טָמֵא לֹא נִטְמָא הַקֶּשֶׁת, דְּלֹא הָוֵי חִבּוּר, שֶׁדַּרְכָּם הָיָה שֶׁלֹּא לְחַבֵּר הַקֶּשֶׁת בַּבַּרְזֶל: <B>מַסָּר הַגָּדוֹל.</B> מְגֵרָה גְדוֹלָה שֶׁעֲשׂוּיָה לְנַסֵּר קוֹרוֹת, וְעוֹשִׂים לָהּ כְּמִין מְרֻבָּע מֵעֵצִים דַּקִּים, וְהַמְּגֵרָה בָאֶמְצַע, וְאוֹתוֹ הַמְרֻבָּע קָרוּי מַלְבֵּן: <B>טָהוֹר.</B> שֶׁאֵין טָמֵא אֶלָּא מְקוֹם אֲחִיזַת בֵּית יָד בִּלְבַד. וְאֵין הֲלָכָה כְּרַבִּי יְהוּדָה: <B>בַּיֶּתֶר.</B> חֶבֶל הַקֶּשֶׁת. לְשׁוֹן כּוֹנְנוּ חִצָּם עַל יֶתֶר (תְּהִלִּים יא): <B>אַף עַל פִּי שֶׁהִיא מְתוּחָה.</B> אַף עַל פִּי שֶׁהַחֵץ בַּיֶּתֶר וּבַקֶּשֶׁת וּמְתוּחָה לִירוֹת בָּהּ וְנִטְמָא הַחֵץ, לֹא נִטְמָא הַקֶּשֶׁת וְהַיֶּתֶר {י}, שֶׁאֵין הַחֵץ חִבּוּר לְקֶשֶׁת וְיֶתֶר: <B>אֵישׁוּת.</B> בְּרִיָּה שֶׁאֵין לָהּ עֵינַיִם. הַתִּנְשֶׁמֶת מְתַרְגְּמִינַן אֵישׁוּתָא. וְצָדִין אוֹתָהּ לְפִי שֶׁמַּפְסֶדֶת אֶת הַשָּׂדוֹת: <B>טְהוֹרָה.</B> שֶׁאֵינָהּ חֲשׁוּבָה כְלִי: <B>כָּל זְמַן שֶׁהִיא מְתוּחָה.</B> וְהַחֵץ שֶׁל בַּרְזֶל בָּהּ, אִם נִטְמָא הַחֵץ נִטְמֵאת הַמְּצוֹדָה. וְאֵין הֲלָכָה כְּרַבִּי יְהוּדָה: 

^ פרק כב

~ פרק כב - משנה א
<B>הַשֻּׁלְחָן וְהַדְּלֻפְקִי.</B> כְּלִי עֵץ שֶׁמְּשִׂימִין בּוֹ צְלוֹחִיּוֹת וַאֲשִׁישׁוֹת {א} וְאֳכָלִין וּמַשְׁקִין, וּמִמֶּנּוּ נוֹטְלִין וּמְשִׂימִין עַל הַשֻּׁלְחָן: <B>וְשִׁיֵּר בָּהֶן מְקוֹם הַנָּחַת הַכּוֹסוֹת.</B> שֶׁלֹּא נִפְחַת אוֹ שֶׁלֹּא חִפָּן. דְּאִי הֲוָה כֻּלּוֹ מְחֻפֶּה שַׁיִשׁ, הָיָה טָהוֹר כִּכְלֵי אֲבָנִים, דְּבָתַר חִפּוּי אָזְלִינַן {ב}: <B>מְקוֹם הַנָּחַת חֲתִיכוֹת.</B> שֶׁל לֶחֶם וְשֶׁל בָּשָׂר. דְּאִם אֵין בַּשֻּׁלְחָן מְקוֹם הַנָּחַת חֲתִיכוֹת, לָאו שֻׁלְחָן הוּא וְלָאו דְּלֻפְקִי הוּא. וְאֵין הֲלָכָה כְּרַבִּי יְהוּדָה: 

~ פרק כב - משנה ב
<B>נִטְּלָה אַחַת מֵרַגְלָיו טָהוֹר.</B> דְּלֹא חֲזִי לְשֻׁלְחָן, שֶׁהֲרֵי אֵינוֹ רָאוּי לֶאֱכֹל עָלָיו: <B>נִטְּלָה שְׁלִישִׁית טָמֵא.</B> שֶׁרָאוּי לֶאֱכֹל עָלָיו כְּמוֹ עַל גַּבֵּי טַבְלָא. וְהוּא שֶׁיַּחְשֹׁב לֶאֱכֹל עָלָיו: <B>אֵינוֹ צָרִיךְ מַחְשָׁבָה.</B> דְּכֵיוָן שֶׁרָאוּי לֶאֱכֹל עָלָיו הֲרֵי הוּא מְקַבֵּל טֻמְאָה: <B>וְכֵן הַדְּלֻפְקִי.</B> דִּינוֹ כְּדִין הַשֻּׁלְחָן, וּכְשֵׁם שֶׁנֶּחְלְקוּ בַּשֻּׁלְחָן כָּךְ נֶחְלְקוּ בַּדְּלֻפְקִי. וְאֵין הֲלָכָה כְּרַבִּי יוֹסֵי: 

~ פרק כב - משנה ג
<B>סַפְסָל.</B> דַּף רָחָב וְאָרֹךְ, בְּרֹאשׁוֹ אֶחָד תָּקוּעַ מִתַּחְתָּיו דַּף גָּבֹהַּ וְכֵן בְּרֹאשׁוֹ הַשֵּׁנִי, כְּדֵי לְהַגְבִּיהּוֹ מִן הַקַּרְקַע שֶׁיִּהְיֶה רָאוּי לֵישֵׁב עָלָיו: <B>נִטַּל הַשֵּׁנִי טָהוֹר.</B> וְלֹא דָמֵי לְשֻׁלְחָן דִּכְשֶׁנִּטְּלוּ שָׁלֹשׁ רַגְלָיו טָמֵא, דְּסַפְסָל שֶׁנִּשְׁבְּרוּ שְׁנֵי רָאשָׁיו לֹא חֲזִי לִישִׁיבָה, שֶׁהַיּוֹשֵׁב עָלָיו כְּיוֹשֵׁב עַל גַּבֵּי קַרְקַע: <B>אִם יֶשׁ בּוֹ גֹבַהּ טֶפַח טָמֵא.</B> שֶׁהַדַּף הָעָב טֶפַח חֲזִי לִישִׁיבָה: <B>שְׁרַפְרַף.</B> סַפְסָל לַהֲדוֹם רַגְלָיו שֶׁל אָדָם: <B>הַכִּסֵּא שֶׁלִּפְנֵי קַתֶּדְרָא.</B> דִּינוֹ כִשְׁרַפְרַף: 

~ פרק כב - משנה ד
<B>שֶׁנִּטְּלוּ חִפּוּיָו.</B> לְשׁוֹן חָפֵי פוֹתַחַת, כְּמִין שִׁנַּיִם יוֹצְאִים מִכָּל צַד בְּכִסֵּא שֶׁל כַּלָּה, וַעֲשׂוּיִין כְּדֵי שֶׁיִּסְמְכוּ עֲלֵיהֶן: <B>בֵּית שַׁמַּאי מְטַמְּאִין.</B> דְּאַכַּתִּי חֲזִי לִישִׁיבָה: <B>וּבֵית הִלֵּל מְטַהֲרִין.</B> דְּלֹא חֲזִי לְכַלָּה, וְהָוֵי כְנִשְׁבָּר: <B>אַף מַלְבֵּן הַכִּסֵּא טָמֵא.</B> כְּלוֹמַר, אַף מַלְבֵּן הַכִּסֵּא בִּפְנֵי עַצְמוֹ בְלֹא הַכִּסֵּא וּבְלֹא חִפּוּיָו טָמֵא, כָּל שֶׁכֵּן שֶׁהַכִּסֵּא בְלֹא חִפּוּיָו טָמֵא. מַלְבֵּן, צוּרַת לְבֵנָה מְרֻבַּעַת עוֹשִׂים עַל הַכִּסֵּא וְיוֹשְׁבִים עָלָיו: <B>כִּסֵּא שֶׁקְּבָעוֹ בַעֲרֵבָה.</B> הֵבִיא כִסֵּא מִמָּקוֹם אַחֵר וּקְבָעוֹ בַעֲרֵבָה דֶרֶךְ יְשִׁיבָתוֹ. וַעֲרֵבָה אֵינָהּ טְמֵאָה מִדְרָס, דְּחַזְיָא לְלִישָׁה: <B>בֵּית שַׁמַּאי מְטַמְּאִין.</B> דְּלֹא בָטֵל כִּסֵּא לְגַבֵּי עֲרֵבָה: <B>וּבֵית הִלֵּל מְטַהֲרִין.</B> מִמִּדְרָס. דְּבָטֵל כִּסֵּא לְגַבֵּי עֲרֵבָה. אֲבָל כִּסֵּא הֶעָשׂוּי בָּעֲרֵבָה עַצְמָהּ מוֹדוּ בֵית שַׁמַּאי לְבֵית הִלֵּל דְּטָהוֹר: <B>וְשַׁמַּאי אוֹמֵר.</B> אַף כִּסֵּא הֶעָשׂוּי בָּעֲרֵבָה עַצְמָהּ טָמֵא מִדְרָס: 

~ פרק כב - משנה ה
<B>כִּסֵּא שֶׁלֹּא הָיוּ חִפּוּיָו יוֹצְאִים.</B> שֶׁאֵין הַנְּסָרִים בּוֹלְטִים חוּץ מִן הַכִּסֵּא {ו}. שֶׁהַכִּסֵּא עָשׂוּי מֵאַרְבָּעָה עֵצִים וּנְסָרִים קְבוּעִין מִשְּׁלֹשׁ רוּחוֹת הַכִּסֵּא עוֹמְדִין גְּבוֹהִים תַּחַת הָעֵצִים מְהֻדָּקִים זֶה אֵצֶל זֶה, וּמִמַּעַל לָעֵצִים לוּחוֹת עֲשׂוּיִין לֵישֵׁב עֲלֵיהֶן. וְאִם נִשְׁבְּרוּ הַלּוּחוֹת הָעֲשׂוּיוֹת לְמוֹשָׁב, יָכוֹל לְהַטּוֹת הַכִּסֵּא לְכָל צַד שֶׁיִּרְצֶה וְלֵישֵׁב עַל אוֹתָן הַנְּסָרִים הַקְּבוּעִים בְּשָׁלֹשׁ רוּחוֹת שֶׁל כִּסֵּא, אֲבָל כְּשֶׁהֵן בּוֹלְטִים לַחוּץ אֵינוֹ יָכוֹל לְהַטּוֹתוֹ עַל צִדּוֹ. וְחִפּוּיָו דְּהָכָא לָאו כְּחִפּוּיָו דְּרֵישָׁא שֶׁהֵן כְּמוֹ שִׁנַּיִם בּוֹלְטִים, אֶלָּא לַנְּסָרִים שֶׁמְּחַפִּין הָעֵצִים {ז} קָרֵי חִפּוּיָו: 

~ פרק כב - משנה ו
<B>שֶׁנִּטַּל חִפּוּיוֹ הָאֶמְצָעִי.</B> שֶׁנִּטַּל לוּחַ הָאֶמְצָעִי וְנִשְׁאַר לוּחַ מִכָּאן וְלוּחַ מִכָּאן: <B>טָמֵא.</B> דַּחֲזִי לִישִׁיבָה: <B>אִם הָיָה רָחָב טֶפַח.</B> חֲזִי לִישִׁיבָה. וְאִם לֹא, לֹא: 

~ פרק כב - משנה ז
<B>שְׁנַיִם מֵחִפּוּיָו.</B> מִלּוּחוֹת הָעֲשׂוּיוֹת לְמוֹשָׁב: <B>רַבִּי עֲקִיבָא מְטַמֵּא.</B> וְאֵין הֲלָכָה כְּרַבִּי עֲקִיבָא: <B>וְנִשְׁתַּיֵּר בּוֹ בֵית קַבָּלָה.</B> שֶׁהוּא חָלוּל קְצָת וְרָאוּי לְקַבֵּל רִמּוֹנִים, טָהוֹר. וְלֹא מְטַמְּאִינַן לֵיהּ מִפְּנֵי שֶׁיֶּשׁ לוֹ בֵית קִבּוּל, מִפְּנֵי שֶׁבָּטַל הָעִקָּר. דְּעִקָּרוֹ לִישִׁיבָה עֲבִיד וְלֹא לְבֵית קִבּוּל, וְהוֹאִיל וְנִתְבַּטֵּל הָעִקָּר שֶׁבַּעֲבוּרוֹ הָיָה חֲשׁוּב כְּלִי, בָּטְלָה הַטְּפֵלָה, וְלֹא מִטַּמֵּא מִטַּעַם שֶׁיֶּשׁ לוֹ בֵית קִבּוּל. וְכֵן הֲלָכָה. דְּהָכִי תְנַן לְעֵיל פֶּרֶק הַמְפָרֵק גַּבֵּי מִשְׁפֶּלֶת. וּבְפֶרֶק כָּרִים וּכְסָתוֹת גַּבֵּי חֵמֶת: 

~ פרק כב - משנה ח
<B>שִׁדָּה.</B> עֲשׂוּיָה כְמִין אָרוֹן. וּבְשִׁדָּה שֶׁאֵינָהּ מַחְזֶקֶת אַרְבָּעִים סְאָה מַיְרֵי, שֶׁהִיא מְקַבֶּלֶת טֻמְאָה: <B>שֶׁנִּטַּל הָעֶלְיוֹן.</B> הַכִּסּוּי שֶׁעָלֶיהָ: <B>הַתַּחְתּוֹן.</B> שׁוּלֶיהָ: <B>נִטַּל הָעֶלְיוֹן וְהַתַּחְתּוֹן.</B> וְהַדַּפִּין שֶׁבַּצְּדָדִין נִשְׁאֲרוּ: <B>וַחֲכָמִים מְטַהֲרִין.</B> וַהֲלָכָה כַּחֲכָמִים: <B>הַסַּתָּת.</B> מְסַתֵּת אֲבָנִים. וְהוּא מְתַקֵּן לוֹ מָקוֹם לָשֶׁבֶת בְּקָצֶה הָאֶחָד מֵהָאֶבֶן {ח} כְּשֶׁמְּסַתֵּת בַּקָּצֶה הַשֵּׁנִי: 

~ פרק כב - משנה ט
<B>כֹּפֶת.</B> חֲתִיכַת עֵץ עָבָה וּרְחָבָה. וְהָכִי מַשְׁמַע פֵּרוּשׁוֹ בַתּוֹסֶפְתָּא: <B>סֵרְקוֹ.</B> צִיְּרוֹ: <B>וְכִרְכְּמוֹ.</B> צְבָעוֹ בְכַרְכֹּם: <B>וְעֲשָׂאוֹ פָנִים.</B> פִּסְּלוֹ בְמַעֲצָד וְהִשְׁוָהוּ בִרְהִיטְנִי, שֶׁיִּהְיוּ נִרְאִים לוֹ פָנִים יָפִים {ט}: <B>רַבִּי עֲקִיבָא מְטַמֵּא.</B> דְּמוֹשָׁב הוּא: <B>וַחֲכָמִים מְטַהֲרִין.</B> דְּכַחֲתִיכַת עֵץ בְּעָלְמָא חֲשִׁיב: <B>עַד שֶׁיָּחֹק.</B> שֶׁיַּחְקֹק בּוֹ מְקוֹם יְשִׁיבָה: <B>הִתְקִינָן לִישִׁיבָה טְהוֹרִים.</B> מִמִּדְרָס. לְפִי שֶׁאֵין עֲשׂוּיִין לִישִׁיבָה וּבָטְלָה דַעְתּוֹ אֵצֶל כָּל אָדָם: <B>סֵרְגָן בְּגֶמִי.</B> עַל פִּיהֶן, כְּדֶרֶךְ שֶׁמְּסָרְגִין אֶת הַמִּטּוֹת: <B>טְמֵאִין.</B> דְּאֵין הַתֶּבֶן וְהַמּוֹכִין יְכוֹלִין לִפֹּל, וַחֲזִי לִישִׁיבָה: 

~ פרק כב - משנה י
<B>הָאַסְלָה.</B> בֵּית מוֹשָׁב שֶׁל בַּרְזֶל מְכֻסֶּה עוֹר {י}, וְיוֹשְׁבִים עָלָיו בְּבֵית הַכִּסֵּא: <B>פֵּרְשָׁה.</B> הָעוֹר מִן הַבַּרְזֶל: <B>הָעוֹר טָמֵא מִדְרָס.</B> דְּעוֹר בִּפְנֵי עַצְמוֹ חֲזִי לִישִׁיבָה, וְהַבַּרְזֶל בְּלֹא עוֹר לֹא חֲזִי לִישִׁיבָה, וַחֲזִי לִשְׁאָר תַּשְׁמִישִׁים: <B>טְרַסְקָל.</B> סַל קָטָן עָשׂוּי מֵעֲרָבָה קְלוּפָה, וְאוֹכְלִים עָלָיו לֶחֶם: <B>וְהַטְּרַסְקָל טָהוֹר מִכְּלוּם.</B> דְּמִפְּנֵי קָטְנוֹ לֹא חֲזִי לִישִׁיבָה. וְלֹא לִשְׁאָר תַּשְׁמִישִׁין, שֶׁאֵין לוֹ דְפָנוֹת: <B>סַפְסָלִים שֶׁבַּמֶּרְחָץ.</B> שֶׁל שַׁיִשׁ הֵן: <B>שֶׁשְּׁתֵּי רַגְלָיו שֶׁל עֵץ טָמֵא.</B> אִם יָשַׁב הַזָּב עָלָיו טְמֵאִין הָרַגְלַיִם: <B>שֶׁל עֵץ.</B> מִשּׁוּם מוֹשָׁב. אֲבָל הַסַּפְסָל עַצְמוֹ טָהוֹר, דִּכְלֵי אֲבָנִים אֵין לָהֶם טֻמְאָה כְלָל לֹא מִדִּבְרֵי תּוֹרָה וְלֹא מִדִּבְרֵי סוֹפְרִים: <B>וְאַחַת שֶׁל אֶבֶן טָהוֹר.</B> דַּהֲוֵי כְאִלּוּ הַסַּפְסָל כֻּלּוֹ מֵאֶבֶן: <B>שֶׁשִּׁגְּמָן.</B> שֶׁפִּסְּלָן וְתִקְנָן בִּרְהִיטְנִי: <B>שֶׁיְּהוּ הַמַּיִם הוֹלְכִים תַּחְתֵּיהֶן.</B> וְלָאו לִישִׁיבָה עֲבִידֵי, אֲבָל בְּנֵי אָדָם יוֹשְׁבִים שָׁם כְּדֵי שֶׁלֹּא יִטַּנְּפוּ מִמֵּי הַמֶּרְחֲצָאוֹת הַיּוֹצְאִים. וַהֲלָכָה כַּחֲכָמִים: <B>קַנְקֵילִין.</B> כְּלִי שֶׁמְּשִׂימִין תַּחְתָּיו אֵשׁ וְגָפְרִית {יג} כְּדֵי לְעַשֵּׁן הַבְּגָדִים שֶׁעָלָיו: <B>שֶׁיֶּשׁ בָּהּ בֵּית קַבָּלַת כְּסוּת.</B> שֶׁיֶּשׁ לָהּ בֵּית קִבּוּל לְקַבֵּל הַבְּגָדִים שֶׁעָלֶיהָ: <B>כְּכַוֶּרֶת.</B> מְפֻלֶּשֶׁת מִשְּׁנֵי צְדָדִים {יד}: 

^ פרק כג

~ פרק כג - משנה א
<B>הַכַּדּוּר.</B> פלוט"א בְּלַעַ"ז: <B>וְהָאִמּוּם.</B> דְּפוּס שֶׁל מִנְעָל {ב}. וְכָל אֵלּוּ חִיצוֹנֵיהֶם עוֹר וּמְלֵאִין מִבִּפְנִים שֵׂעָר אוֹ מוֹכִין: <B>וְהַקָּמֵעַ וְהַתְּפִלִּין.</B> יֵשׁ בְּתוֹךְ הַבָּתִּים שֶׁל עוֹר פָּרָשִׁיּוֹת כְּתוּבוֹת בִּקְלָף: <B>וּבְמַה שֶּׁבְּתוֹכָן טָהוֹר.</B> אִם נִטְמָא אַחַת מֵאֵלּוּ בְמֵת וְאַחַר כָּךְ נִקְרַע, וְנָגַע אֶחָד בְּמַה שֶּׁבְּתוֹכָן, טָהוֹר, לְפִי שֶׁאֵין מַה שֶּׁבְּתוֹכָן חִבּוּר לָהֶן וְאֵין מַה שֶּׁבְּתוֹכָן טָמֵא כְמוֹתָן: <B>הַכָּאוּף.</B> כְּמוֹ אֻכָּף: <B>הַנּוֹגֵעַ בְּמַה שֶּׁבְּתוֹכוֹ טָמֵא.</B> אִם נִטְמָא הָאֻכָּף בְּמֵת, כְּשֵׁם שֶׁהַנּוֹגֵעַ בּוֹ טָמֵא, כָּךְ הַנּוֹגֵעַ בְּמַה שֶּׁבְּתוֹכוֹ טָמֵא: <B>מִפְּנֵי שֶׁהַתֶּפֶר מְחַבְּרוֹ.</B> וְעוֹשֵׂהוּ אֶחָד, זֶה שֶׁבִּפְנִים עִם הַחִיצוֹן: 

~ פרק כג - משנה ב
<B>זָרֵיז הָאַשְׁקְלוֹנִי.</B> חֲגוֹרָה רְחָבָה שֶׁבָּהּ חוֹבְשִׁים אֶת הַבְּהֵמָה {ד}. תַּרְגּוּם וַיַּחֲבֹשׁ אֶת חֲמוֹרוֹ, וְזָרֵז (בְּרֵאשִׁית כב) וּבְאַשְׁקְלוֹן עוֹשִׂים אוֹתָן שֶׁל עֵץ, וּקְרוּיִין זָרֵיז אַשְׁקְלוֹנִי עַל שֵׁם מְקוֹמָן: <B>מְדוֹכָה הַמָּדִית.</B> מַכְתֶּשֶׁת הָעֲשׂוּיָה בְמָדַי. לוֹקְחִים חֲתִיכַת עֵץ גְּדוֹלָה עָבָה וַאֲרֻכָּה, וְחוֹקְקִים כְּמִין מַכְתֶּשֶׁת בְּאֶמְצָעָהּ, וְרוֹכְבִים עָלֶיהָ מִכָּאן וּמִכָּאן וְכוֹתְשִׁים. וּלְפִיכָךְ יֵשׁ עָלָיו תּוֹרַת מֶרְכָּב {ה}: <B>עָבִיט שֶׁל גָּמָל.</B> תַּרְגּוּם בְּכַר הַגָּמָל, בַּעֲבִיטָא דְגַמְלָא (שָׁם לא): <B>טַפֵּיטָן שֶׁל סוּס.</B> אֻכָּף שֶׁעַל הַסּוּס בִּלְשׁוֹן מִשְׁנָה טַפֵּיטָן שְׁמוֹ, וְשֶׁל גָּמָל עָבִיט שְׁמוֹ, וְשֶׁל נָאקָה אֻכַּף שְׁמוֹ, כָּל אֶחָד שְׁמוֹ עָלָיו. וְכֻלָּן מֶרְכָּב הֵן, אֶלָּא שֶׁיֶּשׁ מֵהֶן שֶׁפְּעָמִים עֲשׂוּיִין לֵישֵׁב עֲלֵיהֶן: <B>טַפֵּיטָן שֶׁל סוּס טָמֵא מוֹשָׁב.</B> דְּאֵין טָמֵא מֶרְכָּב אֶלָּא הַמְיֻחָד לִרְכִיבָה בְּפִסּוּק רַגְלַיִם, וְאֵינוֹ עָשׂוּי לִישִׁיבָה כְלָל: <B>בַּקֻּנְפּוֹן.</B> שָׂדֶה שֶׁשּׂוֹחֲקִים שָׁם הַמְּלָכִים, וּרְגִילִים לָשֶׁבֶת עַל הַטַּפֵּיטָן שֶׁל סוּס לִרְאוֹת בִּשְׂחוֹק הַמֶּלֶךְ, הִלְכָּךְ טָמֵא מוֹשָׁב. קוּנְפּוֹן, שָׂדֶה, בִּלְשׁוֹן לע"ז קנפ"ו. וְאֵין הֲלָכָה כְּרַבִּי יוֹסֵי: <B>אֲבָל אֻכָּף שֶׁל נָאקָה טָמֵא.</B> רַמְבַּ"ם פֵּרֵשׁ, טָמֵא מוֹשָׁב. וְתַנָּא קַמָּא קָאָמַר לַהּ, דְּפָלֵיג אַטַּפֵּיטָן שֶׁל סוּס וּמוֹדֶה בְאֻכָּף שֶׁל נָאקָה שֶׁהוּא טָמֵא מוֹשָׁב. וְרַבּוֹתַי פֵּרְשׁוּ, אֲבָל אֻכָּף שֶׁל נָאקָה טָמֵא מֶרְכָּב. וְרַבִּי יוֹסֵי קָאָמַר לַהּ, דְּמוֹדֶה לְתַנָּא קַמָּא בְּאֻכָּף שֶׁל נָאקָה שֶׁאֵינוֹ מְיֻחָד אֶלָּא לִרְכִיבָה: 

~ פרק כג - משנה ג
<B>חָלַק מַגָּעוֹ מִמַּשָּׂאוֹ.</B> דְּנוֹשֵׂא מְטַמֵּא בְגָדִים וְאֵין נוֹגֵעַ מְטַמֵּא בְגָדִים: <B>תָּפִית שֶׁל חֲמוֹר.</B> עֵצִים שֶׁנּוֹתְנִים עַל גַּב הַחֲמוֹר לְחַבֵּר וְלִקְשֹׁר עֲלֵיהֶם הַמַּשָּׂא. וְאֵינָן רְאוּיִין לֹא לִרְכִיבָה וְלֹא לִישִׁיבָה: <B>שִׁנָּה אֶת הַנְּקָבִים.</B> דִּבְשִׁנּוּי נִקְבֵיהֶן נוֹתֵן מָקוֹם לְאָדָם לֵישֵׁב שָׁם: <B>אוֹ שֶׁפֵּרְצָן.</B> שֶׁהֱסִירָם מִמְּקוֹמָם וּנְתָנָן זֶה לְצַד זֶה. וְיֵשׁ מְפָרְשִׁים, תָּפִית שֶׁל חֲמוֹר טְהוֹרָה לְפִי שֶׁאֵין בְּרָחְבָּהּ טֶפַח, וְכָל שֶׁאֵין בְּרָחְבָּהּ טֶפַח לֹא חֲזִי לִישִׁיבָה, וּכְשֶׁשִּׁנָּה אֶת הַנְּקָבִים דְּהַיְנוּ שֶׁהִרְחִיב מְקוֹם הַמּוֹשָׁב אוֹ שֶׁפֵּרְצָן וְנַעֲשָׂה מְקוֹם הַמּוֹשָׁב רָחָב טֶפַח, טְמֵאָה: 

~ פרק כג - משנה ד
<B>הַמִּטָּה וְהַכַּר וְהַכֶּסֶת שֶׁל מֵת.</B> אַף עַל גַּב דְּמֵת אֵינוֹ מְטַמֵּא מִדְרָס וְהָנָךְ לַמֵּת עֲשׂוּיִין וְלֹא לֵישֵׁב עֲלֵיהֶן, אֲפִלּוּ הָכִי טְמֵאִים מִדְרָס, מִפְּנֵי שֶׁהַנָּשִׁים יוֹשְׁבוֹת עֲלֵיהֶן [וּמְבַכּוֹת אֶת מֵתֵיהֶן]: <B>וּמַשְׁבֵּר שֶׁל חַיָּה.</B> מוֹשַׁב הָאִשָּׁה הַיּוֹלֶדֶת. עַל הָאָבְנַיִם (שְׁמוֹת א) מְתַרְגְּמִינַן עַל מַתְבְּרָא: <B>שֶׁהוּא כוֹרֵם עָלָיו.</B> גָּרְסִינַן. כְּלוֹמַר מְקַפֵּל וּמְתַקֵּן שָׁם אֶת הַבְּגָדִים: <B>אָמַר רַבִּי יוֹסֵי אֵין בָּהֶן מִשּׁוּם מוֹשָׁב.</B> וּמַתְנִיתִין דְּפִרְקִין דִּלְעֵיל דִּתְנַן כִּסֵּא שֶׁל כַּלָּה שֶׁנִּטְּלוּ חִפּוּיָו דְּמַשְׁמַע הָא לֹא נִטְּלוּ חִפּוּיָו טָמֵא, פְּלִיגָא אַדְּרַבִּי יוֹסֵי. וְאֵין הֲלָכָה כְּרַבִּי יוֹסֵי: 

~ פרק כג - משנה ה
<B>הַחֵרֶם.</B> לְשׁוֹן מְצוֹדִים וַחֲרָמִים (קֹהֶלֶת ז). רֶשֶׁת עֲשׂוּיָה מִחוּטִים נִקְשָׁרִים זֶה בָזֶה וּבוֹ נְקָבִים נְקָבִים, אֶלָּא שֶׁיֶּשׁ מְעַט בְּתַחְתִּית הָרֶשֶׁת שֶׁהוּא אָרוּג כְּבֶגֶד, וְקָרוּי זוּטוֹ. וְהָרֶשֶׁת כֻּלָּהּ מְקַבֶּלֶת טֻמְאָה מִפְּנֵי הָאָרוּג כְּבֶגֶד שֶׁבְּתַחְתִּיתָהּ: <B>הָרְשָׁתוֹת וְהַמִּכְמָרוֹת.</B> מִינֵי מְצוֹדוֹת שֶׁצָּדִין בָּהֶן חַיּוֹת וְעוֹפוֹת וְדָגִים: <B>מַדָּף.</B> הַצַּיָּדִין שֶׁצָּדִין עוֹפוֹת מְבִיאִין לוּחַ שֶׁל עֵץ וּמַנִּיחִים תַּחַת הַלּוּחַ {ח} חִטִּין אוֹ פְתִיתִים, וְהָעוֹף בָּא לֶאֱכֹל אוֹתָם וְנוֹפֵל הַדַּף עָלָיו וְנִתְפָּס: <B>פְּלָצוּר.</B> מִין מְצוֹדָה שֶׁל עֵץ: <B>הַסְּכָרִין.</B> הַסּוֹתְמִים וְסוֹכְרִים אֶת הַמַּיִם. לְשׁוֹן וַיִּסָּכְרוּ מַעְיְנוֹת תְּהוֹם (בְּרֵאשִׁית ח) {ט}: <B>טְמֵאִים.</B> מְקַבְּלִים טֻמְאָה אִם נָגְעוּ בְמֵת אוֹ שֶׁרֶץ: <B>אָקוֹן.</B> סַל שֶׁצָּדִים בּוֹ דָגִים: <B>רְטוֹב.</B> סַל שֶׁצָּדִים בּוֹ עוֹפוֹת: <B>כְּלוּב.</B> עָשׂוּי מִנְּצָרִים שֶׁל עֲרָבָה קְלוּפָה אוֹ מִגֶּמִי, וְיֵשׁ חָלָל כְּאֶצְבַּע אוֹ פָחוֹת בֵּין נֵצֶר לְנֵצֶר, וּמַנִּיחִים שָׁם עוֹפוֹת. וְקוֹרִים לוֹ בְּלַעַ"ז גביא"ה. וּבַמִּקְרָא, כִּכְלוּב מָלֵא עוֹף (יִרְמְיָה ה): 

^ פרק כד

~ פרק כד - משנה א
<B>שְׁלֹשָׁה תְרִיסִין הֵן.</B> שְׁלֹשָׁה דִינִים חֲלוּקִין זֶה מִזֶּה יֵשׁ בִּתְרִיסִין, דְּהַיְנוּ מָגִנִּים: <B>תְּרִיס הַכָּפוּף.</B> הַמְּצוּיִין אֶצְלֵנוּ, שֶׁמַּקִּיפִים אֶת הָאָדָם מִשָּׁלֹשׁ רוּחוֹת: <B>טָמֵא מִדְרָס.</B> דְּעָשׂוּי לִשְׁכִיבָה, שֶׁשּׁוֹכְבִים עָלָיו בַּמִּלְחָמָה. וְכָל שֶׁכֵּן שֶׁטָּמֵא טְמֵא מֵת, דְּקַיְמָא לָן כָּל הַטָּמֵא מִדְרָס טָמֵא טְמֵא מֵת: <B>שֶׁמְּשַׂחֲקִים בּוֹ בַּקֻּמְפּוֹן.</B> בַּשָּׂדֶה שֶׁל עֵמֶק הַמֶּלֶךְ, בָּאִים שְׁנַיִם כָּל אֶחָד חַרְבּוֹ בְיָדוֹ וּתְרִיס קָטָן עָגֹל שֶׁאֵינוֹ כָפוּף בְּיָדוֹ הַשְּׂמָאלִית, וּלְמֵדִין לְהָגֵן כָּל אֶחָד בְּמָגִנּוֹ שֶׁלֹּא יַכֵּהוּ חֲבֵרוֹ. וְקוֹרִין לוֹ אשגרימ"ר בְּלַעַ"ז: <B>טָמֵא טְמֵא מֵת.</B> וְהוּא הַדִּין שֶׁטָּמֵא טֻמְאַת שֶׁרֶץ וּנְבֵלָה {א} וּשְׁאָר טֻמְאוֹת כֻּלָּן, חוּץ מִמִּדְרָס, שֶׁאֵינוֹ נַעֲשֶׂה אַב הַטֻּמְאָה אִם שָׁכַב עָלָיו הַזָּב אוֹ יָשַׁב, אֶלָּא רִאשׁוֹן כְּמַגָּעוֹ שֶׁל זָב: <B>וְדִיצַת הָעַרְבִיִּין.</B> תְּרִיס קָטָן בְּיוֹתֵר שֶׁהָעַרְבִיִּים עוֹשִׂים לְדִיצָה וּלְשִׂמְחָה וְלִשְׂחוֹק, וְאֵינוֹ כְלִי שֶׁל תַּשְׁמִישׁ: 

~ פרק כד - משנה ב
<B>כְּקַתֶּדְרָא.</B> שֶׁהִיא קְצָרָה וּמֻקֶּפֶת מִשָּׁלֹשׁ רוּחוֹת: <B>טְמֵאָה מִדְרָס.</B> דִּמְיֻחֶדֶת לִישִׁיבָה: <B>כְּמִטָּה.</B> שֶׁהִיא אֲרֻכָּה וּמְיֻחֶדֶת לְהַנִּיחַ בָּהּ פְּרַקְמַטְיָא, וְהַשּׁוֹכֵב בָּהּ אוֹמְרִים לוֹ עֲמֹד וְנַעֲשֶׂה מְלַאכְתֵּנוּ: <B>וְשֶׁל אֲבָנִים.</B> הָעֲשׂוּיָה לְהוֹלִיךְ בָּהּ אֲבָנִים: <B>טְהוֹרָה מִכְּלוּם.</B> לְפִי שֶׁפְּרוּצָה מִתַּחְתִּיתָהּ נְקָבִים גְּדוֹלִים כְּמוֹצִיא רִמּוֹן: 

~ פרק כד - משנה ג
<B>שֶׁנִּסְדְּקָה טְמֵאָה מִדְרָס.</B> דְּכֵיוָן שֶׁנִּסְדְּקָה וְאֵינָהּ רְאוּיָה לְלִישָׁה, מְיַחֲדִין אוֹתָהּ לִישִׁיבָה: <B>טְמֵאָה טְמֵא מֵת.</B> דִּכְלִי תַשְׁמִישׁ הִיא: <B>הַבָּאָה בַמִּדָּה.</B> שֶׁמַּחְזֶקֶת אַרְבָּעִים סְאָה {ג} בְּלַח שֶׁהֵן כּוֹרַיִם בְּיָבֵשׁ: <B>טְהוֹרָה מִכְּלוּם.</B> שֶׁמִּפְּנֵי כָבְדָהּ וְגָדְלָהּ אֵינָהּ מִטַּלְטֶלֶת מְלֵאָה, וַאֲנַן דּוּמְיָא דְשַׂק בָּעִינַן דְּמִטַּלְטֵל מָלֵא וְרֵיקָן: 

~ פרק כד - משנה ד
<B>תֵּבָה שֶׁפִּתְחָהּ מִצִּדָּהּ.</B> מְשַׁמֶּשֶׁת יְשִׁיבָה עִם מְלַאכְתָּהּ, שֶׁיְּכוֹלִים לְהִשְׁתַּמֵּשׁ בָּהּ כְּשֶׁהוּא יוֹשֵׁב, בִּזְמַן שֶׁפִּתְחָהּ מִצִּדָּהּ. מַה שֶּׁאֵין כֵּן כְּשֶׁפִּתְחָהּ מִלְּמַעְלָן. וְהַבָּאָה בְמִדָּה דִתְנִינַן בְּמַתְנִיתִין שֶׁהִיא טְהוֹרָה מִכְּלוּם, אַאֵינָהּ מְיֻחֶדֶת לְמִדְרָס קָאֵי, דְּהַטְּמֵאָה מִדְרָס אֲפִלּוּ בָאָה בְמִדָּה לְעוֹלָם הִיא טְמֵאָה {ד}: 

~ פרק כד - משנה ה
<B>תַּרְבּוּסִים.</B> כֵּלִים שֶׁל עוֹר כְּעֵין אַרְגָּזִים: <B>שֶׁל סַפָּרִים.</B> מַקִּיזִים דָּם: <B>טָמֵא מִדְרָס.</B> גָּדוֹל הוּא וַחֲזִי לִישִׁיבָה אוֹ לְמִזְגָּא עֲלֵיהּ {ה}: <B>שֶׁאוֹכְלִים עָלָיו.</B> כְּלִי תַשְׁמִישׁ הוּא {ו}: <B>וְשֶׁל זֵיתִים.</B> שֶׁסּוֹחֲטִין בּוֹ הַזֵּיתִים {ז}, לָא חֲשִׁיב כְּלִי שֶׁל מְשַׁמְּשֵׁי אָדָם: 

~ פרק כד - משנה ו
<B>בְּסִיסָאוֹת.</B> וְאֶת כַּנּוֹ מְתַרְגְּמִינַן וְיַת בְּסִיסֵיהּ: <B>וְשֶׁל דְּלֻפְקִי.</B> כְּלִי עֵץ שֶׁמְּשִׂימִים בּוֹ צְלוֹחִיּוֹת וַאֲשִׁישׁוֹת וָאֳכָלִים וּמַשְׁקִים, וּמִמֶּנּוּ נוֹטְלִים וְנוֹתְנִים עַל הַשֻּׁלְחָן. וְהַבָּסִיס שֶׁלְּפָנָיו אֵינוֹ לִישִׁיבָה {ח}, אֲבָל תּוֹרַת כְּלִי עָלָיו: <B>וְשֶׁל מִגְדָּל.</B> אוֹצָר שֶׁל עֵץ. ארמריא"ו בְּלַעַ"ז: <B>טָהוֹר מִכְּלוּם.</B> דְּלָאו כְּלִי הוּא וְצוּרָתוֹ מוֹכַחַת עָלָיו: 

~ פרק כד - משנה ז
<B>שָׁלֹשׁ פִּנְקָסִיּוֹת הֵן.</B> הָעֲשׂוּיִין לִכְתֹּב בָּהֶן. כְּמוֹ חֶנְוָנִי עַל פִּנְקָסוֹ: <B>אֱפִיפוֹרִין.</B> לוּחַ שֶׁמַּנִּיחִים עָלָיו אָבָק שֶׁל עָפָר {ט} וְכוֹתְבִים בּוֹ חֶשְׁבּוֹנוֹת. וְגָדוֹל הוּא וַחֲזִי לִישִׁיבָה: <B>שֶׁיֶּשׁ לָהּ בֵּית קִבּוּל שַׁעֲוָה.</B> לוּחַ שֶׁטָּחִין פָּנָיו בְּדוֹנַג וְרוֹשְׁמִין עַל הַדּוֹנַג בְּחֶרֶט: <B>וַחֲלָקָה.</B> שֶׁאֵין בָּהּ שַׁעֲוָה, וְכוֹתְבִים עָלֶיהָ בִּדְיוֹ, וְאֵין לָהּ בֵּית קִבּוּל: 

~ פרק כד - משנה ח
<B>שֶׁל זַגָּגִים.</B> שֶׁמַּנִּיחִים עָלֶיהָ כְּלֵי זְכוּכִית {י}: <B>סָרָגִין.</B> עוֹשֵׂי הַמֶּרְכָּבוֹת. בָּעֲרָבִי קוֹרִין לְמֶרְכָּב סיר"ג. וְיֵשׁ מְפָרְשִׁים, שֶׁמְּסָרְגִים אֶת הַשְּׂבָכוֹת. וּטְהוֹרָה מִכְּלוּם לְפִי שֶׁאֵינָהּ מִמְּשַׁמְּשֵׁי אָדָם: 

~ פרק כד - משנה ט
<B>מַשְׁפֵּלוֹת.</B> קֻפּוֹת עֲשׂוּיוֹת לְהוֹצִיא בָהֶם זְבָלִים לַשָּׂדוֹת: <B>שֶׁל זֶבֶל טְמֵאָה מִדְרָס.</B> לְפִי שֶׁרְאוּיָה לִישִׁיבָה: <B>וְהַפֻּחְלָץ.</B> עָשׂוּי כְּעֵין מִכְבָּר מַעֲשֵׂה רֶשֶׁת {יא}, וְהַנְּקָבִים שֶׁלּוֹ רְחָבִים יוֹתֵר מִמַּשְׁפֶּלֶת שֶׁל תֶּבֶן. וְאֵינָהּ רְאוּיָה אֲפִלּוּ לְקַבֵּל תֶּבֶן, שֶׁנְּקָבֶיהָ רְחָבִים בְּיוֹתֵר, וְגַם אֵינָהּ רְאוּיָה לִישִׁיבָה, שֶׁחֲבָלִים שֶׁלָּהּ קָשִׁים וְאֵין רְאוּיִין לֵישֵׁב עֲלֵיהֶן, הִלְכָּךְ טְהוֹרָה מִכְּלוּם: 

~ פרק כד - משנה י
<B>מַפָּצִים.</B> כְּמִין מַחְצְלָאוֹת {יב} עֲשׂוּיוֹת מֵחִילָף וּמִסִּיב וְקָנֶה וְגֹמֶא וְגֶמִי וְכַיּוֹצֵא בָהֶן: <B>וְשֶׁל צַבָּעִים.</B> שֶׁהַצַּבָּעִים נוֹתְנִים עֲלֵיהֶם הַבְּגָדִים: <B>טָמֵא טְמֵא מֵת.</B> שֶׁאֵינָם מְיֻחָדִים לִישִׁיבָה, אֲבָל תּוֹרַת כֵּלִים יֵשׁ לָהֶן: <B>וְשֶׁל גִּתּוֹת.</B> הָעֲשׂוּיוֹת לְכַסּוֹת בָּהֶן עֲנָבִים וְזֵיתִים {יג}: 

~ פרק כד - משנה יא
<B>חֲמָתוֹת.</B> נֹאדוֹת שֶׁל עוֹר: <B>תּוּרְמְלִין.</B> כִּיסִין גְּדוֹלִים שֶׁל עוֹר, שֶׁהָרוֹעֶה מַנִּיחַ חֲפָצָיו לְתוֹכָן: <B>הַמְקַבְּלִים כַּשִּׁעוּר.</B> הַמְפֹרָשׁ לְמַעְלָה בְּרֵישׁ פֶּרֶק כָּרִים, הַחֵמֶת שֶׁל שִׁבְעַת קַבִּים, וְהַתּוּרְמֵל שֶׁל חֲמֵשֶׁת קַבִּין. וְכָל שֶׁכֵּן אִם מַחֲזִיקִים יוֹתֵר, דְּאָז מְשַׁמְּשִׁים יְשִׁיבָה עִם מְלַאכְתָּן. אֲבָל פָּחוֹת מִכָּאן לֹא: <B>וְשֶׁל עוֹר הַדָּג טְהוֹרִים מִכְּלוּם.</B> דְּכָל הַבָּא מִבְּרִיּוֹת שֶׁבַּיָּם, טָהוֹר: 

~ פרק כד - משנה יב
<B>לְשָׁטִיחַ.</B> לִשְׁטֹחַ בָּאָרֶץ לֵישֵׁב עָלָיו: <B>לְתַכְרִיךְ הַכֵּלִים.</B> לִכְרֹךְ בּוֹ אֶת הַכֵּלִים, כְּגוֹן סַכִּינִים וּמִסְפָּרַיִם וּמְחָטִים כְּדֵי לְשָׁמְרָן: <B>וְשֶׁל רְצוּעוֹת וְשֶׁל סַנְדָּלִים.</B> עוֹר הָעוֹמֵד לַחְתֹּךְ מִמֶּנּוּ רְצוּעוֹת וְסַנְדָּלִים, טָהוֹר מִכְּלוּם, דִּמְחֻסַּר מְלָאכָה הוּא. אֲבָל רְצוּעוֹת הַמְתֻקָּנוֹת כְּבָר, טְמֵאוֹת, כִּדְמוּכָח בְּמַסֶּכֶת נְגָעִים פֶּרֶק י"א: 

~ פרק כד - משנה יג
<B>לְוִילוֹן טָמֵא טְמֵא מֵת.</B> הֶעָשׂוּי לְמָסָךְ לִפְנֵי הַפֶּתַח, טָמֵא, לְפִי שֶׁהַשַּׁמָּשׁ מִתְעַטֵּף בְּשׁוּלָיו לִפְעָמִים וּמִתְחַמֵּם בּוֹ: <B>שֶׁל צוּרוֹת.</B> בֶּגֶד שֶׁהוּא בְיַד רוֹקֵם וּבוֹ מִינֵי צוּרוֹת כְּדֵי לִרְאוֹת בּוֹ לַעֲשׂוֹת כְּמוֹתוֹ בְּבֶגֶד אַחֵר: 

~ פרק כד - משנה יד
<B>שֶׁל יָדַיִם טְמֵאָה מִדְרָס.</B> לְפִי שֶׁפְּעָמִים נוֹתְנָהּ עַל הַכֶּסֶת וְיָשֵׁן עָלֶיהָ: <B>וְשֶׁל תַּכְרִיךְ {טו} נִבְלֵי בְנֵי לֵוִי.</B> שֶׁהָיוּ הַלְוִיִּים כּוֹרְכִים כְּלֵי הַשִּׁיר שֶׁלָּהֶן בְּמִטְפַּחַת. וְדֶרֶךְ שְׁאָר בְּנֵי אָדָם לַעֲשׂוֹת לָהֶן תִּיק שֶׁל עוֹר, וְאַף הֵן טְהוֹרִים {טז}: 

~ פרק כד - משנה טו
<B>פְּרָקְלִינִין.</B> צוּרַת יָד שֶׁל עוֹר שֶׁנּוֹשְׂאִים צַיָּדֵי עוֹפוֹת כְּשֶׁתּוֹפְסִים בִּידֵיהֶן הָעוֹף שֶׁקּוֹרִין אשטו"ר וְאשפרוי"ר, וּבוֹ יוֹצְאִים לָצוּד חַיָּה אוֹ עוֹף: <B>טָמֵא מִדְרָס.</B> לְפִי שֶׁנִּשְׁעָן עָלָיו: <B>וְשֶׁל חֲגָבִים.</B> הַהוֹלְכִים לָצוּד חֲגָבִים וְנוֹתְנִים אוֹתָם בּוֹ: <B>וְשֶׁל קוֹצִים.</B> לִלְקֹט קוֹצִים. וְאִית דְּגָרְסֵי שֶׁל קַיָּצִים, הַמְיַבְּשִׁים פֵּרוֹת הַקַּיִץ, כְּגוֹן הָעוֹשִׂים גְּרוֹגָרוֹת וְצִמּוּקִים בַּשָּׂדֶה: 

~ פרק כד - משנה טז
<B>סְבָכוֹת.</B> כִּפָּה שֶׁנּוֹשְׂאוֹת הַנָּשִׁים עַל רֹאשָׁן, עֲשׂוּיָה כְּעֵין רֶשֶׁת שֶׁיֶּשׁ בָּהּ נְקָבִים דַּקִּין: <B>שֶׁל יַלְדָּה.</B> רָאוּי לִישִׁיבָה, וּלְכָךְ טְמֵאָה מִדְרָס: <B>שֶׁל זְקֵנָה.</B> מַעֲשֶׂיהָ מוֹכִיחִים עָלֶיהָ שֶׁאֵינָהּ רְאוּיָה לִישִׁיבָה. וּבַתּוֹסֶפְתָּא תַנְיָא, שֶׁל זְקֵנָה טְמֵאָה מִדְרָס, שֶׁאֵינָהּ מַקְפֶּדֶת עָלֶיהָ וּפְעָמִים יוֹשֶׁבֶת עָלֶיהָ {יז}. וְשֶׁל יַלְדָּה שֶׁמַּקְפֶּדֶת עַל כֵּלֶיהָ, אֵינָהּ יוֹשֶׁבֶת עָלֶיהָ, וּלְכָךְ טְמֵאָה טְמֵא מֵת: <B>וְשֶׁל יוֹצְאוֹת הַחוּץ.</B> סוּדָר שֶׁנּוֹתְנוֹת הַנָּשִׁים עַל רֹאשָׁן כְּשֶׁיּוֹצְאוֹת לַחוּץ. וְיֵשׁ מְפָרְשִׁים, יוֹצְאוֹת הַחוּץ, תַּרְגּוּם זוֹנָה נַפְקַת בָּרָא, כְּלוֹמַר סְבָכוֹת שֶׁל זוֹנוֹת: <B>טְהוֹרוֹת.</B> לְפִי שֶׁאֵינָן חֲשׁוּבוֹת כְּלִי. פֵּרוּשׁ אַחֵר, סְבָכוֹת שֶׁנִּקְרְעוּ וְרֹב שְׂעַר הָאִשָּׁה יוֹצֵא לַחוּץ, שֶׁאֵינָן מְקַבְּלוֹת רֹב שְׂעַר רֹאשָׁהּ שֶׁל אִשָּׁה: 

~ פרק כד - משנה יז
<B>מְהוּהָה.</B> בֶּגֶד יָשָׁן וּבָלוּי: <B>שֶׁטְּלָיָהּ.</B> כְּמוֹ שֶׁטְּלָאָהּ. מִלְּשׁוֹן טְלַאי עַל גַּבֵּי טְלַאי. כְּלוֹמַר שֶׁשָּׂם הַיְשָׁנָה טְלַאי עַל הַחֲדָשָׁה: <B>הוֹלְכִים אַחַר הַבְּרִיאָה.</B> דָּנִין אוֹתָהּ כְּדִין הַבְּרִיאָה, אִם טְמֵאָה טְמֵאָה, וְאִם טְהוֹרָה טְהוֹרָה {יט}: <B>קְטַנָּה עַל הַגְּדוֹלָה.</B> בֵּין שְׁתֵּיהֶן מְהוּהוֹת בֵּין שְׁתֵּיהֶן בְּרִיאוֹת: <B>הוֹלְכִים אַחַר הַגְּדוֹלָה.</B> וְאִם הַגְּדוֹלָה נְקוּבָה כְמוֹצִיא רִמּוֹן שֶׁבִּשְׁבִירָה כָזוֹ נִטְהֲרָה, גַּם הַקְּטַנָּה הַמְחֻבֶּרֶת עִמָּהּ טְהוֹרָה אַף עַל פִּי שֶׁהִיא שְׁלֵמָה. וְאִם הַגְּדוֹלָה שְׁלֵמָה וַהֲרֵי הִיא מְקַבֶּלֶת טֻמְאָה, אַף הַקְּטַנָּה הַמְחֻבֶּרֶת עִמָּהּ טְמֵאָה אַף עַל פִּי שֶׁהִיא נְקוּבָה בְמוֹצִיא רִמּוֹן: <B>הוֹלְכִים אַחַר הַפְּנִימִית.</B> אִם טְמֵאָה הַפְּנִימִית טְמֵאָה הַחִיצוֹנָה, וְאִם הַפְּנִימִית טְהוֹרָה הַחִיצוֹנָה נַמִּי טְהוֹרָה: <B>רַבִּי שִׁמְעוֹן אוֹמֵר כַּף מֹאזְנַיִם.</B> לְפָרוֹשֵׁי מִלְּתָא דְתַנָּא קַמָּא קָאָתֵי. וּבְכַף מֹאזְנַיִם שֶׁל מַתָּכוֹת טְמֵאָה אַיְרֵי {כ}, דְּאִם טְלָאָהּ בְּתַחְתִּית הַמֵּחַם מִבִּפְנִים, טָמֵא הַמֵּחַם, וְאִם טְלָאָהּ מִבַּחוּץ, טָהוֹר הַמֵּחַם: <B>טְלָיָהּ עַל צִדָּהּ.</B> שֶׁהִדְבִּיק הַטְּלַאי עַל דָּפְנוֹת הַמֵּחַם לֹא בְתַחְתִּיתוֹ, בֵּין מִבַּחוּץ בֵּין מִבִּפְנִים, טָהוֹר. וּמַסְקָנָא דְכֻלָּהּ פִּרְקִין וְטַעֲמָא דְכֻלְּהוּ טָמֵא מִדְרָס וְטָמֵא טְמֵא מֵת וְטָהוֹר מִכְּלוּם הָאֲמוּרִים כָּאן הוּא, דְּכָל דָּבָר הָרָאוּי לִשְׁכִיבָה, וְהוּא שֶׁיִּהְיֶה עָשׂוּי לִשְׁכִיבָה אוֹ לִישִׁיבָה אוֹ לְהִשָּׁעֵן עָלָיו, טָמֵא מִדְרָס, לְבַד אִם הוּא כְלִי חֶרֶס דְּאֵינוֹ מִטַּמֵּא מִדְרָס, דְּהָכִי יָלְפִינַן מִקְּרָא דִכְתִיב (וַיִּקְרָא טו) וְאִישׁ אֲשֶׁר יִגַּע בְּמִשְׁכָּבוֹ, מַקִּישׁ מִשְׁכָּבוֹ לוֹ, מַה הוּא יֵשׁ לוֹ טָהֳרָה בְמִקְוֶה אַף מִשְׁכָּבוֹ שֶׁיֶּשׁ לוֹ טָהֳרָה בְמִקְוֶה, יָצָא כְלִי חֶרֶס שֶׁאֵין לוֹ טָהֳרָה בְמִקְוֶה. וְהַמַּפָּץ הֶעָשׂוּי לִשְׁכִיבָה, אַף עַל פִּי שֶׁאֵין לוֹ טָהֳרָה בְמִקְוֶה מִדִּכְתִיב (שָׁם יא) כָּל כְּלִי אֲשֶׁר יֵעָשֶׂה מְלָאכָה בָהֶם בַּמַּיִם יָבֹא, וְהַאי לָאו כְּלִי הוּא, מִכָּל מָקוֹם טָמֵא מִדְרָס, דִּמְרַבִּינַן לֵיהּ מִקְּרָא דִכְתִיב כָּל הַמִּשְׁכָּב, כָּל לְרַבּוֹת אֶת הַמַּפָּץ, וְאֵין לוֹ טָהֳרָה עַד שֶׁיֵּחָתֵךְ וְיִשָּׁאֵר מִמֶּנּוּ פָּחוֹת מִשִּׁשָּׁה עַל שִׁשָּׁה. וּכְלֵי אֲבָנִים וּכְלֵי גְלָלִים וּכְלֵי אֲדָמָה, טְהוֹרִים מִכְּלוּם. וְכֵן כָּל דָּבָר הַבָּא מִן הַיָּם, טָהוֹר. וּכְלִי עֵץ הַבָּא בְמִדָּה, שֶׁמַּחֲזִיק אַרְבָּעִים סְאָה בְלַח שֶׁהֵם כּוֹרַיִם בְּיָבֵשׁ, נַמִּי טָהוֹר מִכְּלוּם, לְפִי שֶׁאֵינוֹ מִטַּלְטֵל מָלֵא. וְכֵן דָּבָר שֶׁאֵין עָלָיו תּוֹרַת כְּלִי, אוֹ שֶׁיֶּשׁ לוֹ תּוֹרַת כְּלִי וְאֵינוֹ מִמְּשַׁמְּשֵׁי אָדָם אֶלָּא מְשַׁמְּשֵׁי מְשַׁמְּשָׁיו, טָהוֹר, כְּגוֹן תַּרְבּוּס שֶׁל זֵיתִים וּמַפָּץ שֶׁל גִּתּוֹת וְסָדִין שֶׁל צוּרוֹת, דְּאָמְרִינַן בְּמַתְנִיתִין שֶׁהֵן טְהוֹרִין מִכְּלוּם, דְּלָא חֲשִׁיבֵי כֵלִים שֶׁל מְשַׁמְּשֵׁי אָדָם: 

^ פרק כה

~ פרק כה - משנה א
<B>כָּל הַכֵּלִים יֵשׁ לָהֶם אֲחוֹרַיִם וָתוֹךְ.</B> כֵּלִים שֶׁנִּטְמְאוּ בְמַשְׁקִין טְמֵאִים, אִם נָגְעוּ הַמַּשְׁקִין מֵאֲחוֹרֵיהֶן שֶׁל כֵּלִים נִטְמְאוּ אֲחוֹרֵיהֶן וְלֹא נִטְמָא תוֹכָן, מִשּׁוּם דְּטֻמְאַת מַשְׁקִים לְטַמֵּא כֵלִים לָאו דְּאוֹרַיְתָא, הֵקֵלּוּ חֲכָמִים בְּטֻמְאָתָן. אֲבָל אִם נִטְמָא תוֹכָן, כְּגוֹן שֶׁנָּגְעוּ מַשְׁקִין טְמֵאִין בְּתוֹכָן, נִטְמְאוּ אֲחוֹרֵיהֶם. וְהַיְנוּ דִתְנַן יֵשׁ לָהֶן אֲחוֹרַיִם וָתוֹךְ, כְּלוֹמַר שֶׁחָלוּק דִּין אֲחוֹרֵיהֶם מִדִּין תּוֹכָן: <B>כְּגוֹן הַכָּרִים וְהַכְּסָתוֹת.</B> וְאַף עַל פִּי שֶׁמִּשְׁתַּמְּשִׁים בָּהֶן בְּתוֹכָן וּבַאֲחוֹרֵיהֶן, שֶׁרָאוּי לְהָפְכָן וְלַעֲשׂוֹת תּוֹכָן אֲחוֹרֵיהֶן וַאֲחוֹרֵיהֶן תּוֹכָן, אַף עַל פִּי כֵן חָלוּק דִּין תּוֹכָן מִדִּין אֲחוֹרֵיהֶן: <B>מַרְצוּפִין.</B> שַׂקִּין גְּדוֹלִים שֶׁל עוֹר שֶׁמּוֹלִיכִים בָּהֶן סְחוֹרוֹת בַּסְּפִינוֹת: <B>כָּל שֶׁיֶּשׁ לוֹ תוֹבְרוֹת.</B> לוּלָאוֹת, כְּמוֹ שֶׁיֶּשׁ לְמִכְנָסַיִם, תְּפוּרוֹת לַאֲחוֹרָיו שֶׁל בֶּגֶד {א}: <B>יֶשׁ לוֹ אֲחוֹרַיִם וָתוֹךְ.</B> דְּכֵיוָן דְּיֵשׁ לוֹ תוֹבְרוֹת לֹא חֲזִי לְהָפְכוֹ, וְתוֹכוֹ חָלוּק מֵאֲחוֹרָיו. אֲבָל כְּשֶׁאֵין לוֹ תוֹבְרוֹת, דַּחֲזִי לְהָפְכוֹ, אֵין תּוֹכוֹ חָלוּק מֵאֲחוֹרָיו, אֶלָּא כְשֶׁנָּגְעוּ מַשְׁקִים טְמֵאִים בֵּין מֵאֲחוֹרָיו בֵּין מִתּוֹכוֹ נִטְמָא כֻלּוֹ. וַהֲלָכָה כְּרַבִּי יְהוּדָה: <B>הַשֻּׁלְחָן וְהַדְּלֻפְקִי.</B> קָסָבַר רַבִּי יְהוּדָה, כֵּיוָן דְּפָנָיו מְשֻׁפִּים וַחֲלָקִין, הַפָּנִים הָהֵם נִדּוֹנִים תּוֹכוֹ. וַהֲלָכָה כְּרַבִּי יְהוּדָה: 

~ פרק כה - משנה ב
<B>מַרְדֵּעַ.</B> הוּא מַקֵּל אָרֹךְ עָגֹל וְעָב שְׁלִישׁ טֶפַח, וּבְרֹאשׁוֹ הָאֶחָד בַּרְזֶל רָחָב מְחֻדָּד לַחְתֹּךְ בּוֹ שָׁרָשִׁים, וּשְׁמוֹ חַרְחוּר, וּבְרֹאשׁוֹ הַשֵּׁנִי בַרְזֶל כְּמוֹ מַרְצֵעַ, וּשְׁמוֹ דָרְבָן, שֶׁבּוֹ מְלַמֵּד הַפָּרָה לִתְלָמֶיהָ: <B>מִשִּׁבְעָה לַחַרְחוּר מֵאַרְבָּעָה לַדָּרְבָן.</B> אִם נָפְלוּ מַשְׁקִין טְמֵאִים עַל הַחַרְחוּר, אֵין טָמֵא מִן הַמַּרְדֵּעַ אֶלָּא שִׁבְעָה טְפָחִים. וְאִם עַל הַדָּרְבָן נָפְלוּ, אֵין טָמֵא אֶלָּא אַרְבָּעָה {ב}. וְרַמְבַּ"ם פֵּרֵשׁ, שֶׁאִם נָפְלוּ מַשְׁקִין טְמֵאִין בַּמַּרְדֵּעַ חוּץ לְשִׁבְעָה טְפָחִים מִן הַחַרְחוּר אוֹ חוּץ לְאַרְבָּעָה טְפָחִים מִן הַדָּרְבָן, הָוֵי כִכְלִי שֶׁנִּטְמְאוּ אֲחוֹרָיו וְלֹא נִטְמָא תוֹכוֹ, וְאוֹתָן שִׁבְעָה טְפָחִים הַסְּמוּכִים לַחַרְחוּר וְהָאַרְבָּעָה הַסְּמוּכִים לַדָּרְבָן לֹא נִטְמְאוּ: <B>אֶלָּא לַשְּׁיָרִים.</B> כְּשֶׁנָּתְנוּ חֲכָמִים שִׁעוּר לַחַרְחוּר שִׁבְעָה וְלַדָּרְבָן אַרְבָּעָה, לֹא נָתְנוּ אֶלָּא לְעִנְיָן זֶה שֶׁאִם נִשְׁבַּר הַמַּרְדֵּעַ וְנִשְׁאַר סָמוּךְ לַחַרְחוּר שִׁבְעָה טְפָחִים אוֹ סָמוּךְ לַדָּרְבָן אַרְבָּעָה, טָמֵא, מִפְּנֵי שֶׁרָאוּי לַעֲשׂוֹת מֵעֵין מְלַאכְתּוֹ. פָּחוֹת מִכָּאן, הָוֵי כְשִׁבְרֵי כְלִי וְטָהוֹר. וַהֲלָכָה כְּרַבִּי יְהוּדָה: 

~ פרק כה - משנה ג
<B>זוֹמָא לִסְטְרָא.</B> כְּלִי שֶׁרֹאשׁוֹ אֶחָד כַּף {ג} וְרֹאשׁוֹ הָאַחֵר מַזְלֵג. בַּכַּף מַעֲלִין בּוֹ מָרָק מִן הַקְּדֵרָה וּבַמַּזְלֵג מַעֲלִין בּוֹ בָשָׂר: <B>רַבִּי יְהוּדָה אוֹמֵר אֵין לָהֶם.</B> אֲחוֹרַיִם וָתוֹךְ. טַעֲמָא דְרַבִּי יְהוּדָה, מִשּׁוּם דְּכָל הָנֵי כֵלִים יֵשׁ מֵאֲחוֹרֵיהֶן חֲקָק בֵּית מוֹשָׁב כְּעֵין שֶׁעוֹשִׂים לִכְלֵי כֶסֶף, וּפְעָמִים שֶׁכּוֹפֵהוֹ עַל פִּיו וּמִשְׁתַּמֵּשׁ בַּחֲקָק שֶׁבַּאֲחוֹרָיו: <B>רַבִּי שִׁמְעוֹן אוֹמֵר יֶשׁ לָהֶם.</B> לְעִנְיַן מַה שֶּׁבְּתוֹךְ הַכְּלִי יֵשׁ לָהֶן דִּין אֲחוֹרַיִם וָתוֹךְ, שֶׁאִם נִטְמְאוּ אֲחוֹרָיו לֹא נִטְמָא מַה שֶּׁבְּתוֹךְ הַכְּלִי. אֲבָל לְעִנְיַן הַכְּלִי עַצְמוֹ אֵין חִלּוּק דִּין אֲחוֹרָיו מִדִּין תּוֹכוֹ, שֶׁאִם נִטְמְאוּ אֲחוֹרָיו צָרִיךְ לְהַטְבִּיל אֶת כֻּלּוֹ כְאִלּוּ נִטְמָא תּוֹכוֹ. וַהֲלָכָה כְּרַבִּי יְהוּדָה {ד}: 

~ פרק כה - משנה ד
<B>הָרֹבַע וַחֲצִי הָרֹבַע.</B> כְּגוֹן חֲתִיכַת עֵץ עָבָה וַאֲרֻכָּה וּבוֹ שְׁתֵּי מִדּוֹת חֲקוּקוֹת זוֹ אֵצֶל זוֹ, אֶחָד מַחֲזִיק רֹבַע וְאֶחָד מַחֲזִיק חֲצִי רֹבַע, וְדֹפֶן מַפְסִיק בֵּין זוֹ לְזוֹ: <B>כְּלִי שֶׁנִּטְמָא תוֹכוֹ.</B> בִּתְמִיהָה. וְכִי כְלִי שֶׁנִּטְמָא תוֹכוֹ לֹא נִטְמְאוּ אֲחוֹרָיו, וְאַמַּאי תְּנַן לֹא נִטְמָא חֲצִי רֹבַע, וַהֲלֹא אֲחוֹרָיו שֶׁל רֹבַע הִיא: <B>[שֶׁלֹּווֹת] קוֹדְמִין הִיא.</B> כָּל אַחַת מֵהֶן לָוְתָה הַקְּדִימָה מֵחֲבֶרְתָּהּ, כְּלוֹמַר שֶׁאֵין לָהֶם קְדִימָה זוֹ עַל זוֹ. וּכְשֵׁם שֶׁאַתָּה אוֹמֵר שֶׁחֲצִי רֹבַע אֲחוֹרַיִם לָרֹבַע, כָּךְ תֹּאמַר שֶׁהָרֹבַע אֲחוֹרַיִם לַחֲצִי רֹבַע, וּכְשֶׁנִּטְמָא הָרֹבַע, אֲחוֹרָיו שֶׁל חֲצִי רֹבַע נִטְמְאוּ וְלֹא תוֹכוֹ. וְגִרְסַת רַבּוֹתַי, שֶׁל כַּת קוֹדְמִים הִיא, לְפִי שֶׁכִּתּוֹת שֶׁל תַּלְמִידִים הָיוּ יוֹשְׁבִים לְפָנָיו שׁוּרוֹת, אָמַר לָהֶם שְׁאֵלָה זוֹ כְּבָר שְׁאָלוּהָ מִמֶּנִּי הַכַּת שֶׁל תַּלְמִידִים יוֹשְׁבִים בַּשּׁוּרָה הַקּוֹדֶמֶת, וְכָךְ הֵשַׁבְתִּי לָהֶם אוֹ שֶׁמָּא וְכוּ': 

~ פרק כה - משנה ה
<B>הָרֹבַע וַאֲחוֹרָיו טְמֵאִים.</B> הָרֹבַע הַיְנוּ תוֹכוֹ, וַאֲחוֹרָיו הַיְנוּ הַדְּפָנוֹת הַמַּקִּיפוֹת אֶת הָרֹבַע מִבַּחוּץ. אֲבָל דֹּפֶן הַמַּפְסִיק בֵּין שְׁנֵיהֶם, בִּכְלַל תּוֹכוֹ שֶׁל חֲצִי רֹבַע {ה}, וְטָהוֹר צַד שֶׁכְּלַפֵּי חֲצִי רֹבַע. וְכֵן כְּשֶׁנִּטְמָא חֲצִי הָרֹבַע, חֲצִי רֹבַע וַאֲחוֹרָיו טְמֵאִין. חֲצִי הָרֹבַע הַיְנוּ תוֹכוֹ, וַאֲחוֹרָיו הַיְנוּ דְפָנוֹת הַמַּקִּיפוֹת חֲצִי הָרֹבַע מִבַּחוּץ, וְדֹפֶן הַמַּפְסִיק, צַד שֶׁל כְּלַפֵּי הָרֹבַע בִּכְלַל תּוֹכוֹ שֶׁל רֹבַע: <B>נִטְמְאוּ אֲחוֹרֵי הָרֹבַע.</B> הַיְנוּ דְפָנוֹת הַמַּקִּיפוֹת מִבַּחוּץ: <B>אֵין חוֹלְקִין אֶת הַגַּבָּיִים.</B> הַיְנוּ הָאֲחוֹרַיִם, וְכָל הָאֲחוֹרַיִם טְמֵאִין כְּשֶׁנִּטְמָא אֶחָד מִן הָאֲחוֹרַיִם: <B>מַטְבִּיל אֶת כֻּלּוֹ.</B> רֹבַע וַחֲצִי רֹבַע. וְאֵין הֲלָכָה כְּרַבִּי מֵאִיר. וְדִין דֹּפֶן הָאֶמְצָעִי מְפֹרָשׁ לְעֵיל בְּסוֹף פֶּרֶק ב', דְּרַבִּי יוֹחָנָן בֶּן נוּרִי אוֹמֵר חוֹלְקִין אֶת עָבְיוֹ, הַמְשַׁמֵּשׁ לַטָּמֵא טָמֵא וְהַמְשַׁמֵּשׁ לַטָּהוֹר טָהוֹר: 

~ פרק כה - משנה ו
<B>כַּנֵּי הַכֵּלִים.</B> בְּסִיסֵי הַכֵּלִים. לְשׁוֹן וְאֶת כַּנּוֹ, דִּמְתַרְגְּמִינַן וְיַת בְּסִיסֵיהּ: <B>וְהוֹגְנֵיהֶן.</B> כְּמוֹ וְאָגְנֵיהֶן, כְּלוֹמַר שִׂפְתוֹתֵיהֶן: <B>וְאָזְנֵיהֶן.</B> מָקוֹם שֶׁתּוֹחֲבִין בּוֹ הַבֵּית יָד: <B>הַמְקַבְּלִין.</B> שֶׁיֶּשׁ לָהֶן תּוֹךְ: <B>מְנַגְּבָן וְהֵן טְהוֹרִין.</B> דְּלָא חֲשִׁיבֵי הָנֵי חִבּוּר לְהָבִיא טֻמְאַת מַשְׁקִין לִכְלִי שֶׁיֶּשׁ בּוֹ בֵית קִבּוּל, וְסַגִּי בְנִגּוּב. אֲבָל לִכְלִי שֶׁאֵין לוֹ תוֹךְ בָּעֵי טְבִילָה: <B>וְאָזְנָיו וְיָדָיו טְהוֹרִין.</B> עֲבַדוּ רַבָּנָן בֵּיהּ הֶכֵּרָא, כִּי הֵיכִי דְלָא לִשְׂרֹף עֲלַיְהוּ תְרוּמָה וְקָדָשִׁים. וְדַוְקָא בַתְּרוּמָה עֲבַדוּ הֶכֵּרָא, אֲבָל לֹא בַקָּדָשִׁים, כְּדִתְנַן לְקַמָּן בְּפִרְקִין: 

~ פרק כה - משנה ז
<B>בֵּית הַצְּבִיטָה.</B> גָּרְסִינַן. מָקוֹם שֶׁאוֹחֲזִין הַכְּלִי כְּשֶׁמּוֹשִׁיטִין אוֹתוֹ מִזֶּה לָזֶה. לְשׁוֹן וַיִּצְבֹּט לָהּ קָלִי (רוּת ב) שֶׁפֵּרוּשׁוֹ וַיּוֹשֶׁט. וְאִית דְּגָרְסֵי, בֵּית הַצְּבִיעָה, מָקוֹם שֶׁאוֹחֵז בּוֹ בְאֶצְבָּעוֹ: <B>וְיֵשׁ לָהֶן בֵּית הַצְּבִיטָה.</B> שֶׁאִם נִטְמְאוּ אֲחוֹרָיו, בֵּית הַצְּבִיטָה טָהוֹר. וְאִם נִטְמָא בֵּית הַצְּבִיטָה, אֲחוֹרָיו טְהוֹרִין: <B>לַעֲרֵבָה גְדוֹלָה שֶׁל עֵץ.</B> יֵשׁ לָהּ בֵּית צְבִיטָה. אֲבָל לִשְׁאָר כֵּלִים, לֹא. שֶׁבַּעֲרֵבָה גְדוֹלָה יֵשׁ הֶפְרֵשׁ בֵּין בֵּית הַצְּבִיטָה לָאֲחוֹרַיִם, שֶׁאִם יֵשׁ מַשְׁקִים בַּאֲחוֹרֵי הָעֲרֵבָה וְיָדָיו טְמֵאוֹת, אוֹחֵז בְּבֵית הַצְּבִיטָה וְאֵין חוֹשֵׁשׁ שֶׁמָּא יִגַּע בַּמַּשְׁקִין שֶׁבַּאֲחוֹרָיו וְיַחְזְרוּ וִיטַמְּאוּ אֶת הָעֲרֵבָה {ז}: <B>רַבִּי עֲקִיבָא אוֹמֵר לְכוֹסוֹת.</B> אַף לְכוֹסוֹת יֵשׁ לָהֶן בֵּית צְבִיטָה: <B>לְיָדַיִם הַטְּמֵאוֹת וְהַטְּהוֹרוֹת.</B> יֵשׁ הֶפְרֵשׁ בֵּין בֵּית הַצְּבִיטָה לָאֲחוֹרַיִם, לְיָדַיִם הַטְּמֵאוֹת כִּדְפָרֵישִׁית, וְלִטְהוֹרוֹת כְּדִמְפָרֵשׁ לְקַמָּן כֵּיצַד. וְרַבִּי יוֹסֵי סָבַר לְיָדַיִם טְהוֹרוֹת בִּלְבַד לֹא חָיְשִׁינַן, אֲבָל לְיָדַיִם טְמֵאוֹת חָיְשִׁינַן. וַהֲלָכָה כְּתַנָּא קַמָּא וּכְדִמְפָרֵשׁ רַבִּי יוֹסֵי: 

~ פרק כה - משנה ח
<B>הָיוּ יָדָיו טְהוֹרוֹת.</B> וַעֲלֵיהֶם מַשְׁקֶה טוֹפֵחַ: <B>אֵינוֹ חוֹשֵׁשׁ שֶׁמָּא נִטְמְאוּ.</B> מַשְׁקִין שֶׁעַל יָדָיו בַּאֲחוֹרֵי הַכּוֹס וְיַחְזְרוּ וִיטַמְּאוּ אֶת הַיָּדַיִם: 

~ פרק כה - משנה ט
<B>אֵין לָהֶם אֲחוֹרַיִם וָתוֹךְ.</B> דְּהַנּוֹגֵעַ בְּאֶחָד מֵהֶן כְּנוֹגֵעַ בְּכֻלּוֹ. וְיֵשׁ לָהֶן אֲחוֹרַיִם וָתוֹךְ דִּתְנַן לְעֵיל, דַּוְקָא לִתְרוּמָה: <B>וְאֵין מַטְבִּילִין כֵּלִים לְתוֹךְ כֵּלִים.</B> כְּשֶׁשְּׁנֵיהֶם טְמֵאִים, מִפְּנֵי שֶׁכָּבְדוֹ שֶׁל כְּלִי חוֹצֵץ. וְחָשׁוּ לְקֹדֶשׁ יוֹתֵר מִבַּתְּרוּמָה: <B>יוֹרְדִים לִידֵי טֻמְאָתָן בְּמַחֲשָׁבָה.</B> כְּגוֹן טַבַּעַת בְּהֵמָה שֶׁאֵינָהּ מְקַבֶּלֶת טֻמְאָה, חָשַׁב עָלֶיהָ לִתְּנָהּ בְּאֶצְבַּע אָדָם, מְקַבֶּלֶת טֻמְאָה מִכָּאן וָאֵילָךְ בְּמַחֲשָׁבָה זוֹ. אֲבָל טַבַּעַת אָדָם שֶׁחָשַׁב עָלֶיהָ לִתְּנָהּ לִבְהֵמָה, לְעוֹלָם הִיא מְקַבֶּלֶת טֻמְאָה, עַד שֶׁיַּעֲשֶׂה בָהּ שִׁנּוּי מַעֲשֶׂה לְשַׁנּוֹת צוּרָתָהּ: <B>וּמַחֲשָׁבָה אֵינָהּ מְבַטֶּלֶת לֹא מִיַּד מַעֲשֶׂה וְלֹא מִיַּד מַחֲשָׁבָה.</B> אִם לְאַחַר שֶׁחָשַׁב עַל טַבַּעַת בְּהֵמָה לַעֲשׂוֹתָהּ לָאָדָם, שֶׁהִיא מְקַבֶּלֶת טֻמְאָה בְמַחֲשָׁבָה זוֹ, חָזַר וְחָשַׁב עָלֶיהָ לְהַחְזִירָהּ לַבְּהֵמָה, אֵין מַחֲשָׁבָה זוֹ הַשְּׁנִיָּה מַעֲלָה מִידֵי טֻמְאָה שֶׁיָּרְדָה לָהּ בַּמַּחֲשָׁבָה הָרִאשׁוֹנָה: 

^ פרק כו

~ פרק כו - משנה א
<B>סַנְדָּל עִמְקִי.</B> סַנְדָּלִים הַנַּעֲשׂוֹת בִּכְפַר עִמְקִי: <B>כִּיס שֶׁל שְׁנָצוֹת.</B> כְּמִין רְצוּעוֹת תְּחוּבוֹת בְּלוּלָאוֹת בִּשְׂפַת הַכִּיס וּמוֹשְׁכִים אוֹתָן אֵילָךְ וָאֵילָךְ וְהַכִּיס נִסְגָּר מֵאֵלָיו: <B>כְּפִיפָה מִצְרִית.</B> סַל עָשׂוּי מִצּוּרֵי הַדֶּקֶל. מְבִיאִין נְצָרִים וְהוּצִין וְקוֹרְעִין אוֹתָן וְעוֹשִׂים מֵהֶן כְּמִין חוּטִין וְעוֹשִׂין מֵהֶן כְּפִיפָה וַחֲבָלִים: <B>סַנְדָּל לָדִיקִי.</B> סַנְדָּל שֶׁעוֹשִׂים אַנְשֵׁי לָדִיקְיָא: <B>הֲרֵי אֵלּוּ מִטַּהֲרִין וּמִטַּמְּאִין שֶׁלֹּא בְאֻמָּן.</B> מִשּׁוּם דְּכָל הָנֵי יֵשׁ לָהֶן רְצוּעוֹת וְאֵין צָרִיךְ לְקָשְׁרָן {א}, אֶלָּא מוֹתֵחַ בָּרְצוּעוֹת וְהֵן נִסְגָּרִים מֵאֲלֵיהֶן, וְכֵן נִפְתָּחִין מֵאֲלֵיהֶן עַל יְדֵי רְצוּעוֹת אֲחֵרוֹת שֶׁמּוֹשֵׁךְ בָּהֶן, כְּעֵין שֶׁעוֹשִׂין לְכִיסִין בִּמְקוֹמֵנוּ. וְאִם הֻתְּרוּ אוֹתָן הָרְצוּעוֹת דְּשׁוּב אֵין רְאוּיִין לִסְגֹּר וְלִפְתֹּחַ, טְהוֹרִים. וְרַבִּי יוֹסֵי סָבַר דְּאַף עַל פִּי שֶׁהֵן מֻתָּרִים, טְמֵאִין, כֵּיוָן דְּהֶדְיוֹט יָכוֹל לְהַחְזִירָם. חוּץ מִן הַכְּפִיפָה, דְּאַף הָאֻמָּן אֵינוֹ יָכוֹל לְהַחְזִירָם. וַהֲלָכָה כְּרַבִּי יוֹסֵי: 

~ פרק כו - משנה ב
<B>שֶׁנִּטְּלוּ שְׁנָצָיו.</B> לְרַבָּנָן מַיְרֵי שֶׁלֹּא נִטְּלוּ לְגַמְרֵי אֶלָּא שֶׁנִּתְּקוּ מִן הַלּוּלָאוֹת וַעֲדַיִן תְּלוּיוֹת בַּכִּיס. וּלְרַבִּי יוֹסֵי אֲפִלּוּ נִטְּלוּ לְגַמְרֵי, מִפְּנֵי שֶׁהֶדְיוֹט יָכוֹל לְהַחְזִירָם: <B>נִפְשַׁט.</B> הַכִּיס וְנַעֲשָׂה כְּמִין עוֹר חָלָק שֶׁאֵין לוֹ בֵית קִבּוּל, טָהוֹר: <B>טָלָה עָלָיו מַטְלִית.</B> נָתַן בְּשׁוּלָיו טְלַאי, כְּלוֹמַר חֲתִיכָה קְטַנָּה שֶׁל עוֹר חִבֵּר בּוֹ מִלְּמַטָּה, דְּדֶרֶךְ הַכִּיסִים מַכְנִיסִים עוֹר קָטָן בֵּין הַתְּפִירָה וּכְשֶׁפּוֹשְׁטוֹ נִשְׁאָר אוֹתוֹ הָעוֹר וְלֹא בָטַל קִבּוּלוֹ: <B>לֹא נִטְמָא חֲבֵרוֹ.</B> דְּטֻמְאַת מַשְׁקִין לְטַמֵּא כֵלִים לָאו דְּאוֹרַיְתָא וְלָא חֲשִׁיב חִבּוּר: <B>צְרוֹר הַמַּרְגָּלִית.</B> מַנִּיחִין מַרְגָּלִית בְּתוֹךְ עוֹר לִהְיוֹת שְׁמוּרָה שָׁם וְקוֹשְׁרִים אוֹתוֹ, וּכְשֶׁמּוֹצִיאִין הַמַּרְגָּלִית נִשְׁאָר הָעוֹר כְּמוֹ כִיס עַד שֶׁיִּטְרַח וִיפַשֵּׁט, מֵחֲמַת אוֹתָהּ מַרְגָּלִית שֶׁעָמְדָה יָמִים רַבִּים וְנִצְרַר: <B>צְרוֹר הַמָּעוֹת.</B> כְּמוֹ צְרוֹר הַמַּרְגָּלִית. וְטַעֲמָא דִצְרוֹר הַמַּרְגָּלִית מִטַּמֵּא טְפֵי, מִשּׁוּם דְּדֶרֶךְ צְרוֹר הַמַּרְגָּלִית לַעֲמֹד יוֹתֵר מִצְּרוֹר הַמָּעוֹת, שֶׁצְּרוֹר הַמָּעוֹת רְגִילִים לְהַתִּיר תָּמִיד, מִשּׁוּם דִּלְהוֹצָאָה נִתְּנוּ. וַהֲלָכָה כַּחֲכָמִים: 

~ פרק כו - משנה ג
<B>כַּף לוֹקְטֵי קוֹצִים.</B> כְּמִין כַּף יָד שֶׁל עוֹר {ב} תּוֹפְשִׂים מְלַקְּטֵי קוֹצִים בִּידֵיהֶן, שֶׁלֹּא יְנֻקְּבוּ יְדֵיהֶן בַּקּוֹצִים: <B>טְהוֹרָה.</B> דְּאֵינָהּ עֲשׂוּיָה לְקַבָּלָה: <B>הַזּוֹן.</B> אֵזוֹר כְּמִין אַבְנֵט. וּבִלְשׁוֹן יְוָנִי קוֹרִין לַחֲגוֹר זונ"י: <B>בִּרְכְּיָר.</B> דְּפוּס שֶׁל עוֹר נָתוּן עַל הַבִּרְכַּיִם, כְּדֵי שֶׁיּוּכְלוּ לַעֲמֹד עַל בִּרְכֵּיהֶן: <B>טְמֵאִים.</B> דַּעֲשׂוּיִים לְקַבָּלָה {ג}: <B>שַׁרְווּלִים.</B> כְּמִין בֵּית יָד שֶׁל עוֹר דָּחוּק וָצַר שֶׁנּוֹתְנִים בַּעֲלֵי אֻמָּנוּת בִּזְרוֹעוֹתֵיהֶן, כְּדֵי שֶׁלֹּא יִפְּלוּ בִגְדֵיהֶן הָרְחָבִים עַל יָדָן וִיבַטְּלוּ אוֹתָן מִמְּלַאכְתָּן: <B>פְּרַקְמִינִין.</B> גָּרְסִינַן. וְהוּא דָּבָר שֶׁמְּחַתֵּל וְקוֹשֵׁר בּוֹ פַדַּחְתּוֹ: <B>בֵּית אֶצְבָּעוֹת.</B> כְּמִין יָד שֶׁל עוֹר עָשׂוּי לְהַכְנִיס אֶצְבְּעוֹתָיו לְתוֹכוֹ: <B>קַיָּצִין.</B> מְלַקְּטֵי קוֹצִים. פֵּרוּשׁ אַחֵר, מְלַקְּטֵי פֵרוֹת הַקַּיִץ: <B>הָאוֹג.</B> פְּרִי אָדוֹם הַמָּצוּי בָּאִילָן שֶׁגָּדֵל בַּיַּעַר מֵאֵלָיו. וּפְעָמִים שֶׁהַמְלַקְּטִים קוֹצִים בַּיְעָרִים מְלַקְּטִים הָאוֹג וְנוֹתְנִים אוֹתוֹ בְּבֵית אֶצְבָּעוֹת, נִמְצָא שֶׁהוּא עָשׂוּי לְקַבָּלָה: 

~ פרק כו - משנה ד
<B>וְתִקְּנָהּ טָמֵא מִדְרָס.</B> עֲדַיִן עוֹמֵד בְּטֻמְאָתוֹ, כֵּיוָן דְּאֹזֶן שְׁנִיָּה קַיְמָא: <B>טָהוֹר מִן הַמִּדְרָס.</B> אַף עַל פִּי דְּנִתַּקְּנָה רִאשׁוֹנָה קֹדֶם שֶׁנִּשְׁבְּרָה שְׁנִיָּה, מִכָּל מָקוֹם טָהוֹר, דְּפָנִים חֲדָשׁוֹת בָּאוּ לְכָאן, שֶׁלְּאַחַר שֶׁיָּרְדָה לָהּ טֻמְאַת מִדְרָס נִתְחַדְּשׁוּ לָהּ פָּנִים הַלָּלוּ, וְאֵין זוֹ הָרִאשׁוֹנָה מֵאַחַר שֶׁכְּבָר נִתְקַלְקֵל בָּהּ כְּדֵי בִּטּוּלָהּ: <B>אֲבָל טָמֵא מַגַּע מִדְרָס.</B> מִשּׁוּם דְּאֹזֶן רִאשׁוֹנָה כְּשֶׁנִּשְׁבְּרָה וְתִקְּנָהּ שֶׁהֵבִיא אֹזֶן אַחֶרֶת תַּחַת הַשְּׁבוּרָה וְחִבְּרָהּ לַסַּנְדָּל, נִטְמֵאת מַגַּע מִדְרָס, שֶׁהֲרֵי נָגְעָה בַּסַּנְדָּל הַטָּמֵא מִדְרָס, וְכִי נִשְׁבְּרָה אֹזֶן שְׁנִיָּה דְּפָרַח מִנַּהּ טֻמְאַת מִדְרָס אִשְׁתַּיַּר בֵּיהּ טֻמְאַת מַגָּע, דְּכָל הַסַּנְדָּל מְחֻבָּר לָאֹזֶן רִאשׁוֹנָה שֶׁנִּתַּקְּנָה: <B>עַד שֶׁנִּפְסְקָה.</B> אֹזֶן שְׁנִיָּה, טְהוֹרָה. דְּכֵיוָן דְּנִשְׁבְּרוּ שְׁתֵּי אָזְנַיִם תּוּ לֹא חֲזִי לְמִידִי {ה}: <B>עֲקֵבוֹ.</B> עוֹר שֶׁל סַנְדַּל הַמְכַסֶּה אֶת גֹּבַהּ הָרֶגֶל שֶׁכְּנֶגֶד שׁוֹקוֹ מֵאֲחוֹרָיו: <B>חוֹטְמוֹ.</B> שֶׁעוֹלֶה כְּנֶגֶד אֶצְבְּעוֹת הָרֶגֶל מִלְּפָנָיו: <B>טָהוֹר.</B> מִטֻּמְאָה דִלְמַפְרֵעַ, אֲבָל מְקַבֵּל טֻמְאָה מִכָּאן וּלְהַבָּא: <B>סוֹלְיָם.</B> עוֹר שֶׁתַּחַת פַּרְסַת הָרֶגֶל בִּלְבַד, שֶׁאֵין לוֹ עָקֵב. וּבְלַעַ"ז סול"א: <B>הָאֵמוּם.</B> דְּפוּס שֶׁל מִנְעָל עָשׂוּי מֵעוֹר מָלֵא שֵׂעָר: <B>רַבִּי אֱלִיעֶזֶר מְטַהֵר.</B> דְּסָבַר לֹא נִגְמְרָה מְלַאכְתּוֹ שֶׁל מִנְעָל עַד שֶׁיִּשְׁמְטֶנָּה מֵעַל גַּבֵּי הָאֵמוּם: <B>וַחֲכָמִים מְטַמְּאִין.</B> דְּחָשְׁבֵי לֵיהּ נִגְמְרָה מְלַאכְתּוֹ {ו}. וַהֲלָכָה כַּחֲכָמִים: <B>כָּל חֲמָתוֹת צְרוּרוֹת.</B> נֹאדוֹת שֶׁנִּקְּבוּ נֶקֶב הַמּוֹצִיאָן מִידֵי טֻמְאָתָן וְקָשַׁר הַנֶּקֶב: <B>טְהוֹרִין.</B> כְּמוֹ שֶׁהָיוּ, מִפְּנֵי שֶׁעָתִיד לְהַתִּיר הַקֶּשֶׁר: <B>חוּץ מִקֶּשֶׁר שֶׁל עַרְבִיִּים.</B> שֶׁאֵינוֹ נוֹחַ לְהַתִּיר: <B>צְרוֹר שָׁעָה.</B> קֶשֶׁר הֶעָשׂוּי לְפִי שָׁעָה וְעוֹמֵד לְהַתִּיר: <B>צְרוֹר עוֹלָם.</B> קֶשֶׁר הֶעָשׂוּי לִהְיוֹת קַיָּם לְעוֹלָם: <B>כָּל חֲמָתוֹת צְרוּרוֹת טְהוֹרוֹת.</B> בֵּין צְרוֹר עוֹלָם בֵּין צְרוֹר שָׁעָה, וַאֲפִלּוּ שֶׁל עַרְבִיִּים. וַהֲלָכָה כְּתַנָּא קַמָּא: 

~ פרק כו - משנה ה
<B>לְשָׁטִיחַ.</B> לִשְׁטֹחַ עַל גַּבֵּי קַרְקַע וְלֵישֵׁב עָלָיו: <B>סְקֹרְטְיָא.</B> עוֹר שֶׁלּוֹבְשִׁים הָעַבְּדָנִים בִּשְׁעַת מְלַאכְתָּן: <B>קָטָבֹלְיָא.</B> עוֹר שֶׁמַּצִּיעִין עַל גַּבֵּי הַמִּטָּה וְשׁוֹכְבִים עָלָיו: <B>עוֹר הַחַמָּר.</B> גָּרְסִינַן. וְלֹא גָרְסִינַן עוֹר הַחֲמוֹר. כְּלוֹמַר עוֹר שֶׁמֵּשִׂים הַחַמָּר עַל בְּגָדָיו כְּשֶׁמְּחַמֵּר אַחַר בְּהֶמְתּוֹ {ז}: <B>עוֹר הַכַּתָּן.</B> עוֹר שֶׁנּוֹתְנִים לִפְנֵיהֶם אֻמָּנֵי פִשְׁתָּן כְּדֵי שֶׁלֹּא יִדְבַּק הַנְּעֹרֶת שֶׁל פִּשְׁתָּן {ח} בְּבִגְדֵיהֶם: <B>עוֹר הַכַּתָּף.</B> שֶׁמֵּשִׂים הַכַּתָּף בִּכְתֵפוֹ שֶׁלֹּא יַזִּיק לוֹ הַמַּשְּׂאוֹי שֶׁעַל כְּתֵפוֹ: <B>עוֹר הָרוֹפֵא.</B> רוֹפֵא הַחַבּוּרוֹת נוֹתֵן לְפָנָיו עוֹר שֶׁלֹּא יִטַּנְּפוּ בְגָדָיו בְּדַם הַפְּצָעִים: <B>עוֹר הָעֲרִיסָה.</B> שֶׁמְּשִׂימִים עַל עֲרִיסָה שֶׁל קָטָן: <B>עוֹר הַלֵּב שֶׁל קָטָן.</B> רְגִילִים הָיוּ לַחְגֹּר עוֹר עַל מָתְנֵי הַקָּטָן כְּנֶגֶד לִבּוֹ, שֶׁלֹּא יַכֶּנּוּ הֶחָתוּל עַל לִבּוֹ וְיָמוּת: <B>עוֹר הַכַּר וְהַכֶּסֶת.</B> שֶׁל מִטָּה: <B>עוֹר הַסָּרוֹק.</B> עוֹר שֶׁחוֹגְרִים אֻמָּנֵי הַמַּסְרְקוֹת עַל מָתְנֵיהֶן: <B>עוֹר הַסּוֹרֵק.</B> אֻמָּנִים הַסּוֹרְקִים פִּשְׁתָּן: <B>רַבִּי אֱלִיעֶזֶר אוֹמֵר מִדְרָס.</B> וְכָל שֶׁכֵּן טְמֵא מֵת. דְּהָא תְנַן בְּפֶרֶק בָּא סִימָן [נִדָּה דַּף מט] כָּל הַטָּמֵא מִדְרָס מִטַּמֵּא טְמֵא מֵת: <B>וַחֲכָמִים אוֹמְרִים טְמֵא מֵת.</B> וְלֹא מִדְרָס, שֶׁאֵין עֲשׂוּיִין לֵישֵׁב עֲלֵיהֶן. וַהֲלָכָה כַּחֲכָמִים: 

~ פרק כו - משנה ו
<B>עַב כְּסוּת.</B> כְּגוֹן לְבָדִין שֶׁעָשָׂה מֵהֶן כְּסוּת, זֶהוּ עַב כְּסוּת. וְכֵן עַב אַרְגָּמָן, לֶבֶד צָבוּעַ אַרְגָּמָן. כָּךְ פֵּרְשׁוּ רַבּוֹתַי. וַאֲנִי שָׁמַעְתִּי, עַב כְּסוּת, עוֹר שֶׁמְּכַסִּים בּוֹ הַבְּגָדִים. עַב אַרְגָּמָן. עוֹר שֶׁמְּכַסִּים בּוֹ אַרְגָּמָן: <B>תַּכְרִיךְ כְּסוּת.</B> עוֹר שֶׁכּוֹרְכִים בּוֹ הַבְּגָדִים: <B>תַּכְרִיךְ אַרְגָּמָן.</B> עוֹר שֶׁכּוֹרְכִים בּוֹ אַרְגָּמָן: <B>חִפּוּי.</B> מִכְסֶה. תַּרְגּוּם מִכְסֶה, חוֹפָאָה: <B>טָהוֹר.</B> דְּהָכִי תַנְיָא, יָכוֹל שֶׁאֲנִי מְרַבֶּה חִפּוּיֵי כֵלִים לְטֻמְאָה, תַּלְמוּד לוֹמַר (וַיִּקְרָא יא) אֲשֶׁר יֵעָשֶׂה מְלָאכָה בָהֶם, פְּרָט לְחִפּוּיֵי כֵלִים: <B>וְלַמִּשְׁקָלוֹת טָמֵא.</B> וְהָא דִתְנַן לְעֵיל סוֹף פֶּרֶק כָּל כְּלִי עֵץ שֶׁנֶּחְלַק, זֶה הַכְּלָל וְכוּ' הֶעָשׂוּי לְחִפּוּי טָהוֹר, חִפּוּי דְּמִשְׁקָלוֹת שָׁאנֵי, לְפִי שֶׁהוּא עָשׂוּי לְקַבָּלָה {ט}, וְהַמִּשְׁקָלוֹת עַצְמָהּ אֵינָהּ כְלִי. וַהֲלָכָה כְּתַנָּא קַמָּא: 

~ פרק כו - משנה ז
<B>שֶׁיֶּשׁ חֶסְרוֹן מְלָאכָה.</B> שֶׁעֲדַיִן חֲסֵרָה מַעֲשֶׂה וְאַחַר כָּךְ תִּתְקַיֵּם [הַמְּלָאכָה] {י}: <B>אֶלָּא הָעֻצְבָּה.</B> שֶׁאַף עַל פִּי שֶׁחֲסֵרָה מְלָאכָה, מַחֲשָׁבָה מְטַמְּאָתָהּ, לְפִי שֶׁאֵין מַקְפִּידִין עַל חֶסְרוֹן מְלָאכָה שֶׁלָּהּ. וְעֻצְבָּה הוּא עוֹר הַמְכַסֶּה אֶת הַמֶּרְכָּב, וְאֵינָהּ צְרִיכָה קִצּוּעַ {יא}, דְּכֵיוָן דַּעֲשׂוּיָה לְכִסּוּי אֵינוֹ חוֹשֵׁשׁ לְקִצּוּעַ: 

~ פרק כו - משנה ח
<B>שֶׁל בַּעַל הַבַּיִת.</B> דְּאֵינוֹ עָשׂוּי לְמָכְרָן, וְעוֹשֶׂה מֵהֶן מִטּוֹת וְדוּלְפְּקָאוֹת וְטַבְלָאוֹת. חָשַׁב עֲלֵיהֶן לְדָבָר שֶׁרְאוּיִין לוֹ בְלֹא חֶסְרוֹן מְלָאכָה, מְקַבְּלִים טֻמְאָה מִיָּד: <B>וְשֶׁל עַבְּדָן.</B> דְּעָשׂוּי לִמָּכֵר, אֵין הַמַּחֲשָׁבָה מְטַמֵּאתָן. דַּעֲבִיד דְּמִמְּלִיךְ וּמוֹכְרָן וְהַלּוֹקֵחַ יַעֲשֶׂה מֵהֶן מִנְעָלִים, וַעֲדַיִן לֹא נִגְמְרָה מְלַאכְתָּן לְכָךְ: <B>שֶׁל גַּנָּב מַחֲשָׁבָה מְטַמֵּאתָן.</B> דִּקְנַנְהוּ בְיֵאוּשׁ. דְּקָסָבַר סְתָם גְּנֵבָה יֵאוּשׁ בְּעָלִים הוּא, דְּלֹא יָדְעֵי מִמַּאן לְתָבְעוֹ: <B>וְשֶׁל גַּזְלָן אֵין מַחֲשָׁבָה מְטַמֵּאתָן.</B> וְאַף עַל פִּי שֶׁחָשַׁב עֲלֵיהֶן לְדָבָר שֶׁאֵין בּוֹ חֶסְרוֹן מְלָאכָה. דִּסְתָם גְּזֵלָה אֵין בּוֹ יֵאוּשׁ בְּעָלִים, דְּכֵיוָן דְּיָדַע מַאן גָּזְלֵיהּ אָזֵיל וְתָבַע לֵיהּ בְּדִינָא {יב}: <B>חִלּוּף הַדְּבָרִים.</B> סְתָם גְּזֵלָה אִיכָּא יֵאוּשׁ, דִּלְעֵינֵיהּ שָׁקַל מִנֵּיהּ וּמִחְזָא חֲזָא דְאֱינַשׁ אַלְמָא הוּא וּמִיַּאַשׁ, אֲבָל סְתָם גְּנֵבָה, סָבַר מַשְׁכַּחְנָא לֵיהּ לַגַּנָּב וְתָבַעְנָא לֵיהּ לְדִינָא וְלֹא מִיַּאַשׁ. וַהֲלָכָה כְּתַנָּא קַמָּא: 

~ פרק כו - משנה ט
<B>עוֹר שֶׁהוּא טָמֵא מִדְרָס.</B> כְּגוֹן שָׁטִיחַ וְכַיּוֹצֵא בוֹ: <B>אַף הָעוֹשֶׂה מִטְפַּחַת מִן הָעוֹר.</B> שֶׁהוּא טָמֵא מִדְרָס: <B>טְמֵאָה.</B> הַמִּטְפַּחַת, שֶׁהַמִּטְפַּחַת דּוֹמָה לְשָׁטִיחַ, דִּפְעָמִים שֶׁהוּא יוֹשֵׁב עָלֶיהָ. אֲבָל אִם קָצַץ הַכְּסָתוֹת שֶׁל עוֹר הַטְּמֵאוֹת וְעָשָׂה מֵהֶן מִטְפָּחוֹת, טְהוֹרוֹת, מִידִי דַהֲוֵי אַכֵּלִים שֶׁנִּשְׁבְּרוּ. וּמִיהוּ מְקַבְּלוֹת טֻמְאָה מִכָּאן וּלְהַבָּא, כְּדִתְנַן לְעֵיל בְּפֶרֶק כ"ד: 

^ פרק כז

~ פרק כז - משנה א
<B>הַבֶּגֶד מִטַּמֵּא מִשּׁוּם חֲמִשָּׁה שֵׁמוֹת.</B> כְּדִמְפָרֵשׁ וְאָזֵיל, מִשּׁוּם כְּלִי קִבּוּל, מִשּׁוּם מוֹשָׁב, מִשּׁוּם אֹהָלִים, מִשּׁוּם אָרִיג, מִשּׁוּם שָׁלֹשׁ עַל שָׁלֹשׁ. וְכָל אֶחָד מֵהֶם מְשֻׁנֶּה שִׁעוּרוֹ זֶה מִזֶּה. כֵּיצַד, בֶּגֶד שֶׁיֶּשׁ לוֹ בֵית קִבּוּל, כְּגוֹן צְרוֹר מַרְגָּלִית דִּתְנַן לְעֵיל, אוֹ בֵית קִבּוּל שֶׁמֶן {א}, אוֹ בֵית קִבּוּל שַׁעֲוָה, שִׁעוּרוֹ בְכָל שֶׁהוּא. [וּמִשּׁוּם מוֹשָׁב, אִם נִטְמָא] בְּמִדְרַס הַזָּב, שִׁעוּרוֹ אֵין פָּחוֹת מִשְּׁלֹשָׁה טְפָחִים עַל שְׁלֹשָׁה טְפָחִים. וְאִם נַעֲשָׂה אֹהֶל לַמֵּת דִּכְתִיב (בְּמִדְבַּר יט) וְהִזָּה עַל הָאֹהֶל, אֵין טָמֵא בְּפָחוֹת מִטֶּפַח עַל טֶפַח. וְאִם הוּא אַבְנֵט אוֹ חֲגוֹר, מִטַּמֵּא מִשּׁוּם אָרִיג, אַף עַל פִּי שֶׁאֵין בּוֹ שִׁעוּר {ב} שֶׁיִּהְיֶה רָאוּי לְהִקָּרֵא בֶגֶד, שֶׁאֵין בְּרָחְבּוֹ שָׁלֹשׁ אֶצְבָּעוֹת, אֲפִלּוּ הָכִי טָמֵא מִפְּנֵי שֶׁהוּא אָרִיג. וְיָלְפִינַן לֵיהּ מִשַּׂק, מַה שַּׂק טָווּי וְאָרִיג {ג} אַף כָּל טָווּי וְאָרִיג. וְכָל שְׁאָר טֻמְאוֹת אֵין בֶּגֶד מִטַּמֵּא וְלֹא מְטַמֵּא בְּפָחוֹת מִשָּׁלֹשׁ אֶצְבָּעוֹת עַל שָׁלֹשׁ אֶצְבָּעוֹת, דְּאֵינוֹ חָשׁוּב לֹא לַעֲנִיִּים וְלֹא לַעֲשִׁירִים וְאֵינוֹ קָרוּי בֶּגֶד: <B>הַשַּׂק.</B> הוּא הָאָרִיג מִשֵּׂעָר וְנוֹצָה שֶׁל עִזִּים: <B>מִשּׁוּם אַרְבָּעָה שֵׁמוֹת.</B> דְּשִׁעוּר שָׁלֹשׁ אֶצְבָּעוֹת [עַל שָׁלֹשׁ אֶצְבָּעוֹת] אֵין בּוֹ: <B>הָעוֹר מִשּׁוּם שְׁלֹשָׁה.</B> דְּלֵית בֵּיהּ מִשּׁוּם שָׁלֹשׁ עַל שָׁלֹשׁ, וְלֵית בֵּיהּ נַמִּי מִשּׁוּם אָרִיג: <B>הָעֵץ מִשּׁוּם שְׁנַיִם.</B> דְּלֵית בֵּיהּ טֻמְאַת אֹהָלִים, כְּדִתְנַן בְּפֶרֶק בַּמֶּה מַדְלִיקִין, כָּל הַיּוֹצֵא מִן הָעֵץ אֵינוֹ מִטַּמֵּא טֻמְאַת אֹהָלִים. וְלֵית בֵּיהּ נַמִּי מִשּׁוּם אָרִיג, וְלֹא מִשּׁוּם שָׁלֹשׁ עַל שָׁלֹשׁ: <B>הַחֶרֶס מִשּׁוּם אֶחָד.</B> מִשּׁוּם בֵּית קִבּוּל בִּלְבַד. דְּלֵית בֵּיהּ כָּל הָנֵי דְאָמְרִינַן. וּמִדְרָס נַמִּי לֵית בֵּיהּ, דִּכְתִיב בְּמִדְרַס הַזָּב (וַיִּקְרָא טו) וְאִישׁ אֲשֶׁר יִגַּע בְּמִשְׁכָּבוֹ, מַקִּישׁ מִשְׁכָּבוֹ לוֹ, מַה הוּא שֶׁיֶּשׁ לוֹ טָהֳרָה בְמִקְוֶה אַף כָּל שֶׁיֶּשׁ לוֹ טָהֳרָה בְמִקְוֶה, פְּרָט לְחֶרֶס שֶׁאֵין לוֹ טָהֳרָה בְמִקְוֶה שֶׁאֵינוֹ נַעֲשֶׂה מִשְׁכָּב לַזָּב: <B>אֵין לוֹ אֲחוֹרָיִם.</B> שֶׁאֵין כְּלִי חֶרֶס מְקַבֵּל טֻמְאָה מֵאֲחוֹרָיו {ד}, כְּדִכְתִיב (וַיִּקְרָא יא) וְכָל כְּלִי חֶרֶשׂ אֲשֶׁר יִפֹּל מֵהֶם אֶל תּוֹכוֹ וְגוֹ'. וְאִם נָגְעָה טֻמְאָה מֵאֲחוֹרָיו לֹא נִטְמָא כְּלָל: <B>שֶׁהוּא מִטַּמֵּא מִשּׁוּם אָרִיג.</B> מַה שֶּׁאֵין כֵּן בְּעוֹר, דַּאֲפִלּוּ חֲתָכוֹ לִרְצוּעוֹת דַּקּוֹת וַאֲרָגָן אֵינוֹ חֲשׁוּב אָרִיג: 

~ פרק כז - משנה ב
<B>הַבֶּגֶד מִטַּמֵּא.</B> לִטְמֵא מֵת וּלְכָל שְׁאָר טֻמְאוֹת חוּץ מִמִּדְרָס, מִשּׁוּם שָׁלֹשׁ אֶצְבָּעוֹת עַל שָׁלֹשׁ אֶצְבָּעוֹת. מִשּׁוּם דַּחֲזִי לַעֲנִיִּים, וְאִתְרַבֵּי מִדִּכְתִיב וְהַבֶּגֶד. אֲבָל לְמִדְרָס בָּעִינַן מִידִי דַּחֲזִי לִישִׁיבָה, וּבְפָחוֹת מִשְּׁלֹשָׁה טְפָחִים עַל שְׁלֹשָׁה טְפָחִים לֹא חֲזִי לְמוֹשָׁב: <B>הַשַּׂק.</B> הָאָרוּג מִשֵּׂעָר וְנוֹצָה שֶׁל עִזִּים, שִׁעוּרוֹ בֵּין לִטְמֵא מֵת בֵּין לְמִדְרָס אֵין פָּחוּת מֵאַרְבָּעָה טְפָחִים עַל אַרְבָּעָה טְפָחִים: <B>שָׁוִין.</B> לִטַּמֵּא טֻמְאַת מִדְרָס וּטְמֵא מֵת, שַׂק וְעוֹר וּמַפָּץ: <B>שְׁיָרָיו אַרְבָּעָה.</B> לְעִנְיָן זֶה נֶאֱמַר שִׁעוּרוֹ בְאַרְבָּעָה, כְּשֶׁבָּלָה וְנִקְרַע וְנִשְׁתַּיֵּר מִמֶּנּוּ שִׁעוּר אַרְבָּעָה טְפָחִים. אֲבָל בִּתְחִלַּת אֲרִיגָתוֹ אֵינוֹ מְקַבֵּל טֻמְאָה עַד שֶׁיֶּאֱרֹג כֻּלּוֹ. וְאֵין הֲלָכָה כְּרַבִּי מֵאִיר: 

~ פרק כז - משנה ג
<B>הָיָה עוֹשֶׂה שְׁנַיִם מִן הַבֶּגֶד.</B> שְׁנֵי טְפָחִים: <B>וְאֶחָד מִן הַשַּׂק.</B> טֶפַח אֶחָד: <B>טָהוֹר.</B> דְּאֵין הַגָּרוּעַ מַשְׁלִים שִׁעוּרוֹ שֶׁל חָשׁוּב, דְּהַגָּרוּעַ שִׁעוּרוֹ מְרֻבֶּה. אֲבָל הֶחָשׁוּב מַשְׁלִים שִׁעוּרוֹ שֶׁל גָּרוּעַ, דַּאֲפִלּוּ בְשִׁעוּר מֻעָט הֶחָשׁוּב מְקַבֵּל טֻמְאָה: <B>מִן הֶחָמוּר.</B> דְּסַגִּי לֵיהּ בְּשִׁעוּר מֻעָט: <B>מִן הַקַּל.</B> דְּבָעֵי שִׁעוּר מְרֻבֶּה. וְדַוְקָא כַסֵּדֶר הַזֶּה הַכָּתוּב בַּמִּשְׁנָה מִצְטָרְפִין לַקַּל שֶׁבָּהֶן, הַבֶּגֶד וְהַשַּׂק, הַשַּׂק וְהָעוֹר, הָעוֹר וְהַמַּפָּץ. אֲבָל בֶּגֶד וָעוֹר, אוֹ בֶּגֶד וּמַפָּץ, אוֹ שַׂק וּמַפָּץ, אֵין מִצְטָרְפִין {ו}, דְּהַמְחַבְּרָן בָּטְלָה דַעְתּוֹ אֵצֶל כָּל אָדָם. וּמִיהוּ לַעֲשׂוֹת מֵהֶן טְלַאי עַל גַּבֵּי מַרְדַּעַת שֶׁל חֲמוֹר, כֻּלָּן מִצְטָרְפִין, דְּמֵאֵיזֶה מֵהֶן שֶׁיְּקַצֵּעַ טֶפַח וְיַעֲשֶׂה אוֹתוֹ טְלַאי לְמַרְדַּעַת שֶׁל חֲמוֹר, מִצְטָרֵף, דְּאֵינוֹ מַקְפִּיד לְשָׁם אִם הוּא מִשְּׁנֵי מִינִים {ז}: 

~ פרק כז - משנה ד
<B>מִכֻּלָּם.</B> מֵאֵיזֶה מֵהֶן שֶׁיְּקַצֵּעַ טֶפַח עַל טֶפַח רָאוּי לִטַּמֵּא מוֹשָׁב {ח}. דְּהָנֵי שִׁעוּרֵי דִתְנַן לְעֵיל, הַבֶּגֶד שָׁלֹשׁ עַל שָׁלֹשׁ לְמִדְרָס וְהַשַּׂק אַרְבָּעָה עַל אַרְבָּעָה וְכוּ', לֹא הָוֵי אֶלָּא בַחֲתִיכַת בֶּגֶד אוֹ שַׂק אוֹ עוֹר אוֹ מַפָּץ שֶׁלֹּא חֲתָכָהּ וְתִקְּנָהּ לִישִׁיבָה, אֲבָל הַמְקַצֵּעַ דְּהַיְנוּ הַמְחַתֵּךְ וְהַמְתַקֵּן מֵאֶחָד מִכֻּלָּן טֶפַח עַל טֶפַח כְּדֵי לֵישֵׁב עָלָיו, טָמֵא מוֹשָׁב, שֶׁכֵּן לִפְעָמִים מַקְצִיעִין וְעוֹשִׂים טְלַאי מֵאֶחָד מֵהֶן לְמַרְדַּעַת שֶׁל חֲמוֹר וְיוֹשְׁבִים עָלָיו, וְלֹא הָוֵי אֶלָּא טֶפַח עַל טֶפַח {ט}: <B>מִכָּל מָקוֹם.</B> וַאֲפִלּוּ מִן הַצְּדָדִים. וְרַבִּי שִׁמְעוֹן סָבַר דְּמִן הַצְּדָדִים לֹא חֲזִי לְמוֹשָׁב. וְאֵין הֲלָכָה כְּרַבִּי שִׁמְעוֹן: 

~ פרק כז - משנה ה
<B>נָפָה וּכְבָרָה.</B> שֶׁל עוֹר הֵם. וּפְעָמִים עוֹשִׂים נָפָה מִשֵּׂעָר, וְדִינָהּ כְּדִין שַׂק. וְכֵן פְּעָמִים עוֹשִׂים כְּבָרָה מֵחֲבָלִים שֶׁל שִׁיפָה וְשֶׁל גֶּמִי, וְדִינָהּ כְּדִין מַפָּץ: <B>עַד שֶׁיְּקַצֵּעַ.</B> שֶׁיַּחְתֹּךְ וִיתַקֵּן לְמוֹשָׁב. וַהֲלָכָה כַּחֲכָמִים: <B>אַף עַל פִּי שֶׁאֵין בּוֹ גָבֹהַּ טֶפַח.</B> וְאַף עַל גַּב דְּשֶׁל גָּדוֹל לֹא מִטַּמֵּא בִּבְצִיר מִטֶּפַח, כְּדִתְנַן לְעֵיל בְּפֶרֶק הַשֻּׁלְחָן וְהַדְּלֻפְקִי [מִשְׁנָה ג], כִּסֵּא שֶׁל קָטָן חֲזִי לִישִׁיבָה אֲפִלּוּ בִּבְצִיר מִטֶּפַח: <B>עַד שֶׁיִּהְיֶה בוֹ כַשִּׁעוּר.</B> אִם הוּא מִבֶּגֶד עַד שֶׁיִּהְיֶה שְׁלֹשָׁה עַל שְׁלֹשָׁה, כְּשִׁעוּר טֻמְאַת הַבֶּגֶד לְמִדְרָס: <B>וְנִמְדָּד כָּפוּל.</B> שְׁלֹשָׁה לְפָנָיו וּשְׁלֹשָׁה לְאַחֲרָיו, נִמְצָא כְשֶׁפּוֹשְׁטוֹ שֶׁהוּא שִׁשָּׁה אֹרֶךְ עַל שְׁלֹשָׁה רֹחַב, אָרְכּוֹ כִפְלַיִם כְּרָחְבּוֹ: 

~ פרק כז - משנה ו
<B>אֵלּוּ נִמְדָּדִים כְּפוּלִין.</B> דְּצָרִיךְ שֶׁיִּהְיֶה הַשִּׁעוּר מִשְּׁנֵי צְדָדִים, כֵּיוָן דְּאוֹרְחַיְהוּ לְהִשְׁתַּמֵּשׁ בָּהֶן מִשְּׁנֵי צְדָדִים, אִי הָוֵי הַשִּׁעוּר מִצַּד אֶחָד לֹא מַהֲנֵי. פֵּרוּשׁ אַחֵר, נִמְדָּדִים כְּפוּלִים, שֶׁכָּל בֶּגֶד בִּמְקוֹם הַחֲתָךְ דֶּרֶךְ הַחוּטִים לָצֵאת מִמֶּנּוּ וּמִתְקַלְקֵל וְנוֹחַ לִקָּרַע, וְדֶרֶךְ הַתּוֹפְרִים לִכְפֹּל מְעַט סְבִיב הַחֲתָךְ וְתוֹפֵר, וְהַיְנוּ נִמְדָּד כָּפוּל דְּקָתָנֵי, דִּלְאַחַר שֶׁנִּכְפַּל צָרִיךְ שֶׁיִּהְיֶה בוֹ כְדֵי מִדָּתוֹ, וְאִי לֵיכָּא כְדֵי מִדָּתוֹ אַף עַל פִּי שֶׁאִם הָיָה מַתִּיר הַתְּפִירָה וּפוֹשְׁטוֹ הָיָה בוֹ כְדֵי מִדָּתוֹ, לֹא מַהֲנֵי: <B>אַנְפַּלְיָא.</B> מִנְעָל הַמַּגִּיעַ עַד הָאַרְכֻּבָּה. בֵּין שֶׁל בֶּגֶד בֵּין שֶׁל עוֹר: <B>פְּמוֹלִינְיָא.</B> כְּמִין מִכְנָסַיִם גְּדוֹלִים מִמָּתְנַיִם וְעַד יְרֵכַיִם, וְיֵשׁ לְהֵן שְׁנָצִים: <B>וְכוֹבַע.</B> שֶׁבָּרֹאשׁ: <B>וְכִיס שֶׁל פֻּנְדָּא {יא}.</B> אֵזוֹר חָלוּל, וְהוּא כְעֵין כִּיס הֶעָשׂוּי לְקַבֵּל: <B>מַטְלִית.</B> טְלַאי: <B>שֶׁטְּלָיָהּ עַל הַשָּׂפָה.</B> שֶׁתְּפָרָהּ עַל הַשָּׂפָה סָבִיב לַצַּוָּאר: <B>אִם פְּשׁוּטָה.</B> שֶׁאֵינָהּ תְּפוּרָה מִשְּׁנֵי צְדָדִים אֶלָּא אוֹ מִלְּפָנָיו אוֹ מֵאַחֲרָיו. וְלַפֵּרוּשׁ הַשֵּׁנִי, שֶׁלֹּא נִכְפַּל מִן הַחוּט סְבִיב הַתְּפִירָה: 

~ פרק כז - משנה ז
<B>הַבֶּגֶד שֶׁאָרַג בּוֹ שְׁלֹשָׁה טְפָחִים עַל שְׁלֹשָׁה טְפָחִים.</B> מְצֻמְצָמוֹת, שֶׁהוּא שִׁעוּר לִטַּמֵּא מִדְרָס. וְאַחַר שֶׁנִּטְמְאוּ בְמִדְרָס כְּשֶׁהֵן מְצֻמְצָמוֹת הִשְׁלִים עָלָיו אֲרִיגַת כָּל הַבֶּגֶד, וְהַשְׁתָּא כָל הַבֶּגֶד טָמֵא מִדְרָס דַּהֲוֵי חִבּוּר לִשְׁלֹשָׁה עַל שְׁלֹשָׁה שֶׁנִּטְמְאוּ קֹדֶם אֲרִיגַת כָּל הַבֶּגֶד: <B>נָטַל חוּט אֶחָד מִתְּחִלָּתוֹ.</B> מִשְּׁלֹשָׁה עַל שְׁלֹשָׁה רִאשׁוֹנִים שֶׁנִּטְמְאוּ מִדְרָס: <B>טָהוֹר.</B> כָּל הַבֶּגֶד מִן הַמִּדְרָס: <B>אֲבָל טָמֵא מַגַּע מִדְרָס.</B> לְפִי שֶׁנָּגַע בִּשְׁלֹשָׁה עַל שְׁלֹשָׁה רִאשׁוֹנִים קֹדֶם שֶׁנִּתְמַעֵט שִׁעוּרוֹ: נָטַל חוּט אֶחָד מִתְּחִלָּתוֹ וְאַחַר כָּךְ הִשְׁלִים עָלָיו אֶת כָּל הַבֶּגֶד טָמֵא מַגַּע מִדְרָס. וְאַף עַל גַּב דְּנִתְמַעֵט שִׁעוּרוֹ קֹדֶם שֶׁהִשְׁלִים עָלָיו אֶת כָּל הַבֶּגֶד, אַף עַל פִּי כֵן טָמֵא כָל הַבֶּגֶד מַגַּע מִדְרָס. דְּהַאי תַּנָּא סְבִירָא לֵיהּ בֶּגֶד שְׁלֹשָׁה עַל שְׁלֹשָׁה שֶׁנֶּחְלַק אַחַר שֶׁנִּטְמָא בְמִדְרָס, טָמֵא מַגַּע מִדְרָס, כְּדִלְקַמָּן בְּפִרְקִין. הִלְכָּךְ כְּשֶׁנִּתְמַעֵט שִׁעוּרוֹ דִּשְׁלֹשָׁה עַל שְׁלֹשָׁה, נִשְׁאַר טָמֵא מַגַּע מִדְרָס, וּכְשֶׁהִשְׁלִים עָלָיו אֶת כָּל הַבֶּגֶד הָוֵי הַבֶּגֶד מְחֻבָּר לְטָמֵא מַגַּע מִדְרָס, וְכָל הַמְחֻבָּר לַטָּמֵא, טָמֵא כְמוֹתוֹ: 

~ פרק כז - משנה ח
<B>וְכֵן בֶּגֶד שֶׁאָרַג בּוֹ שָׁלֹשׁ אֶצְבָּעוֹת עַל שָׁלֹשׁ אֶצְבָּעוֹת.</B> מְצֻמְצָמוֹת, שֶׁזֶּה שִׁעוּרוֹ לִטַּמֵּא בְכָל הַטֻּמְאוֹת כֻּלָּן חוּץ מִמִּדְרָס, וּבִבְצִיר מֵהָכִי לֹא מִטַּמֵּא בְשׁוּם טֻמְאָה שֶׁבָּעוֹלָם: <B>שָׁלֹשׁ עַל שָׁלֹשׁ שֶׁנִּתְמַעֵט טָהוֹר.</B> לְגַמְרֵי. דְּלֹא חֲזִי לְמִידִי לֹא לַעֲנִיִּים וְלֹא לַעֲשִׁירִים, הִלְכָּךְ טָהוֹר מִכָּל הַטֻּמְאוֹת: 

~ פרק כז - משנה ט
<B>וַעֲשָׂאוֹ וִילוֹן.</B> מָסָךְ לִפְנֵי הַפֶּתַח. כְּגוֹן שֶׁעָשָׂה בוֹ מַעֲשֶׂה שֶׁעַל יְדֵי כֵן טָהוֹר מִן הַמִּדְרָס, לְבֵית שַׁמַּאי מִשֶּׁיִּתְחַבֵּר, וּלְבֵית הִלֵּל מִשֶּׁיִּקָּשֵׁר, וּלְרַבִּי עֲקִיבָא מִשֶּׁיִּקָּבֵעַ, כְּדִתְנַן לְעֵיל בְּפֶרֶק הַכָּרִים וְהַכְּסָתוֹת [מִשְׁנָה ו]: <B>טָהוֹר מִן הַמִּדְרָס.</B> דְּבָטַל מִתּוֹרַת מִשְׁכָּב וּמוֹשָׁב. אֲבָל לְטֻמְאַת מַגָּע חֲזִי, מִפְּנֵי שֶׁהַשַּׁמָּשׁ מִתְחַמֵּם בּוֹ {יב} וּמִתְעַטֵּף בְּשׁוּלָיו: <B>וְכִי בְאֵיזֶה מִדְרָס נָגַע זֶה.</B> כְּלוֹמַר, הוֹאִיל וְטָהוֹר מִטֻּמְאַת מִדְרָס כְּשֶׁעֲשָׂאָהוּ וִילוֹן, הֲרֵי טָהוֹר לְגַמְרֵי וְלֹא נִשְׁאַר בּוֹ טֻמְאָה כְלָל, מִידִי דַהֲוָה אַשִּׁבְרֵי כֵלִים שֶׁהֵם טְהוֹרִים מִטֻּמְאָתָן לְגַמְרֵי: <B>אֶלָּא אִם כֵּן נָגַע בּוֹ הַזָּב.</B> אִם נָגַע הַזָּב בְּוִילוֹן זֶה, מְטַמְּאוֹ טֻמְאַת מַגַּע הַזָּב. אֲבָל מִכֹּחַ טֻמְאַת מִדְרָס שֶׁהָיְתָה בוֹ תְחִלָּה, אֵין כָּאן טֻמְאָה כְלָל. וְאֵין הֲלָכָה כְּרַבִּי יוֹסֵי: 

~ פרק כז - משנה י
<B>שְׁלֹשָׁה עַל שְׁלֹשָׁה שֶׁנֶּחֱלַק.</B> בֶּגֶד שֶׁיֶּשׁ בּוֹ שְׁלֹשָׁה טְפָחִים עַל שְׁלֹשָׁה טְפָחִים שֶׁנִּטְמָא בְמִדְרַס הַזָּב, וְאַחַר כָּךְ נֶחְלַק וְאֵין בְּאֶחָד מֵהֶן כְּדֵי שִׁעוּר טֻמְאַת מִדְרָס, בְּהָא פְלִיגֵי תַנָּא קַמָּא וְרַבִּי יוֹסֵי, דְּתַנָּא קַמָּא סָבַר טָמֵא מַגַּע מִדְרָס, וְרַבִּי יוֹסֵי סָבַר טָהוֹר לְגַמְרֵי. אֲבָל בֶּגֶד שֶׁל שָׁלֹשׁ עַל שָׁלֹשׁ שֶׁפֵּרַשׁ מִבֶּגֶד גָּדוֹל שֶׁהָיָה מִדְרָס, הַכֹּל מוֹדִים שֶׁבִּשְׁעַת פְּרִישָׁתָן מֵאֲבִיהֶן מְקַבְּלוֹת טֻמְאָה מֵאֲבִיהֶן {יג}. וְאֵין הֲלָכָה כְּרַבִּי יוֹסֵי: 

~ פרק כז - משנה יא
<B>בָּרִיא וְצוֹרֵר מֶלַח.</B> גָּרְסִינַן. בֶּגֶד הַמֻּטָּל בָּאַשְׁפּוֹת בָּטַל לֵיהּ מִתּוֹרַת בֶּגֶד, אֶלָּא אִם כֵּן אִית בֵּיהּ תַּרְתֵּי, שֶׁיְּהֵא בָּרִיא וְחָזָק, וְרָאוּי לִצְרֹר בּוֹ רֹבַע קַב מֶלַח. אֲבָל הַנִּמְצָא בַבַּיִת, הוֹאִיל וְאֵינָהּ מֻשְׁלֶכֶת בָּאַשְׁפָּה עֲדַיִן חָשׁוּב הוּא וּבְחַד גְּרֵידָא סַגִּי, אוֹ בָּרִיא אַף עַל פִּי שֶׁאֵינוֹ צוֹרֵר מֶלַח, אוֹ צוֹרֵר מֶלַח אַף עַל פִּי שֶׁאֵינוֹ בָּרִיא: <B>רַבִּי יְהוּדָה אוֹמֵר בְּדַקָּה.</B> לְעוֹלָם אֵינוֹ מִטַּמֵּא עַד שֶׁיְּהֵא צוֹרֵר רֹבַע מֶלַח דַּקָּה: <B>וַחֲכָמִים אוֹמְרִים.</B> אֵינוֹ מִטַּמֵּא עַד שֶׁיְּהֵא צוֹרֵר בְּגַסָּה: <B>אֵלּוּ וָאֵלּוּ מִתְכַּוְּנִים לְהָקֵל.</B> רַבִּי יְהוּדָה סָבַר דַּקָּה צְרִיכָה לִצְרֹר בְּבֶגֶד בָּרִיא וְחָזָק טְפֵי, מִפְּנֵי כָבְדָהּ, שֶׁהִיא כְבֵדָה יוֹתֵר מִן הַגַּסָּה, הִלְכָּךְ מְשַׁעֵר עַד שֶׁתְּהֵא מַחֲזֶקֶת בַּדַּקָּה, לְהָקֵל עָלֶיהָ שֶׁלֹּא תִטַּמֵּא. וְרַבָּנָן סָבְרֵי גַסָּה צְרִיכָה בֶּגֶד יוֹתֵר בָּרִיא, מִפְּנֵי חִדּוּדָהּ וְקַרְנוֹתֶיהָ בּוֹלְטִים, הִלְכָּךְ מְשַׁעֲרִים בְּגַסָּה לִטַּמֵּא, כְּדֵי לְהָקֵל עַל הַבֶּגֶד הַמַּחֲזִיק מֶלַח דַּקָּה שֶׁלֹּא יִטַּמֵּא: <B>שָׁוִין שְׁלֹשָׁה עַל שְׁלֹשָׁה בָאַשְׁפָּה לְשָׁלֹשׁ עַל שָׁלֹשׁ בַּבָּיִת.</B> כְּשֵׁם שֶׁשָּׁלֹשׁ עַל שָׁלֹשׁ בַּבַּיִת מִטַּמְּאוֹת טְמֵא מֵת וְאֵין מִטַּמְּאוֹת מִדְרָס, כָּךְ שְׁלֹשָׁה עַל שְׁלֹשָׁה בָאַשְׁפָּה מִטַּמְּאוֹת טְמֵא מֵת וְאֵין מִטַּמְּאוֹת מִדְרָס, דְּבָטְלָה חֲשִׁיבוּתָן מֵאַחַר שֶׁהִשְׁלִיכָהּ לָאַשְׁפָּה. וַהֲלָכָה כַּחֲכָמִים בִּלְבַד: 

~ פרק כז - משנה יב
<B>שְׁלֹשָׁה עַל שְׁלֹשָׁה שֶׁנִּקְרַע.</B> וְלֹא נֶחְלְקוּ הַקְּרָעִים זוֹ מִזּוֹ: <B>וּבְשָׂרוֹ נוֹגֵעַ בַּכִּסֵּא.</B> אִם הַקֶּרַע כָּל כָּךְ גָּדוֹל עַד שֶׁכְּשֶׁמְּשִׂימִים הַבֶּגֶד עַל הַכִּסֵּא וְיֵשֵׁב עָלָיו בְּשָׂרוֹ נוֹגֵעַ בַּכִּסֵּא: <B>טָהוֹר.</B> דְּבָטַל לֵיהּ מִתּוֹרַת בֶּגֶד: <B>וְאִם לָאו.</B> שֶׁאֵין הַקֶּרַע כָּל כָּךְ שֶׁיִּגַּע בְּשָׂרוֹ בַכִּסֵּא, לֹא בָטַל מִתּוֹרַת בֶּגֶד, וְטָמֵא: <B>שֶׁנִּמְהָה מִמֶּנּוּ.</B> שֶׁבָּלָה מִמֶּנּוּ. וְדֻגְמָתוֹ מְהוּהָה שֶׁטְּלָיָהּ עַל גַּבֵּי בְרִיאָה דִּתְנַן לְעֵיל בְּסוֹף פֶּרֶק שְׁלֹשָׁה תְרִיסִין. וּכְשֶׁבָּלָה חוּט אֶחָד מִבֶּגֶד שָׁלֹשׁ עַל שָׁלֹשׁ מְצֻמְצָמוֹת, נִתְמַעֵט שִׁעוּרוֹ וְטָהוֹר: <B>אוֹ שְׁנֵי חוּטִין מַתְאִימִין.</B> פֵּרְשׁוּ רַבּוֹתַי, דְּמַתְאִימִין קָאֵי נַמִּי אַקֶּשֶׁר. וְהָכִי קָתָנֵי, נִמְצְאוּ בָהּ שְׁנֵי קְשָׁרִים מַתְאִימִין אוֹ שְׁנֵי חוּטִים מַתְאִימִין. מִשּׁוּם דְּאִם שְׁנֵי חוּטִים קְשׁוּרִים זֶה אֵצֶל זֶה בְּבֶגֶד אֵין דֶּרֶךְ לְהַנִּיחָם, וְהָכִי אָמְרִינַן בַּגְּמָרָא פֶּרֶק כְּלָל גָּדוֹל [שַׁבָּת דַּף עד] אִי מִתְרְמֵי תְרֵי קִטְרֵי בַהֲדֵי הֲדָדֵי שָׁרֵי חַד וְקָטַר חַד. וּשְׁנֵי חוּטִים הַמַּתְאִימִין, שֶׁדֶּרֶךְ הָאֲרִיגָה שֶׁהָעֵרֶב נִכְנָס לְתוֹךְ הַשְּׁתִי אֵין שְׁנֵי חוּטִים נִכְנָסִים בְּסֵדֶר אֶחָד אֶלָּא בְמָקוֹם שֶׁזֶּה נִכְנָס זֶה יוֹצֵא, וּכְשֶׁשְּׁנֵיהֶם שָׁוִין נֶחְשָׁב הָאֶחָד כְּמִי שֶׁאֵינוֹ: <B>הֶחֱזִירָהּ.</B> לַבַּיִת: <B>טְמֵאָה.</B> דְּהָא הָדַר אַחְשְׁבַהּ: <B>לְעוֹלָם הַשְׁלָכָתָהּ מְטַהֲרַתָּהּ.</B> כְּלוֹמַר כִּי הַאי גַּוְנָא מִטַּמְאָה וּמִטַּהֶרֶת אֲפִלּוּ עֶשֶׂר פְּעָמִים בַּיּוֹם: <B>אַרְגָּמָן וּזְהוֹרִית טוֹבָה.</B> חֲשִׁיבֵי וְלֹא מְבַטְּלָה לְהוּ [מִתּוֹרַת בֶּגֶד]. וּזְהוֹרִית טוֹבָה הוּא הַמֶּשִׁי הַצָּבוּעַ כרמיז"י בְּלַעַ"ז: <B>אַף מַטְלִית חֲדָשָׁה כַּיּוֹצֵא בָהֶן.</B> דִּינָהּ כְדִין אַרְגָּמָן וּזְהוֹרִית טוֹבָה, וְלֹא מְבַטְּלָה לַהּ אַשְׁפָּה מִתּוֹרַת בֶּגֶד: <B>כֻּלָּן טְהוֹרִין.</B> אִם הֻשְׁלְכוּ לָאַשְׁפָּה, אֲפִלּוּ אַרְגָּמָן וּזְהוֹרִית טוֹבָה: <B>לֹא הֻזְכְּרוּ.</B> אַרְגָּמָן וּזְהוֹרִית טוֹבָה לֵחָלֵק מִשְּׁאָר בְּגָדִים: <B>אֶלָּא מִפְּנֵי הֲשָׁבַת אֲבֵדָה.</B> דְּאִם מְצָאָם בָּאַשְׁפָּה לֹא אָמְרִינַן מִדַּעַת הִשְׁלִיכָם, וּבָעוּ הַכְרָזָה, דְּמִפְּנֵי חֲשִׁיבוּתַיְהוּ לֹא מִיַּאֲשֵׁי הַבְּעָלִים. וּשְׁאָר בְּגָדִים דְּלָא חֲשִׁיבֵי, אִם מְצָאָם בָּאַשְׁפָּה לֹא בָעוּ הַכְרָזָה. וַהֲלָכָה כְּתַנָּא קַמָּא: 

^ פרק כח

~ פרק כח - משנה א
<B>שָׁלֹשׁ עַל שָׁלֹשׁ שֶׁנְּתָנָהּ בְּכַדּוּר.</B> בֶּגֶד שֶׁל שָׁלֹשׁ אֶצְבָּעוֹת עַל שָׁלֹשׁ אֶצְבָּעוֹת שֶׁנְּתָנָהּ בְּתוֹךְ כַּדּוּר, פלוט"א בְּלַעַ"ז: <B>אוֹ שֶׁעֲשָׂאָהּ כַּדּוּר.</B> שֶׁלָּקַח הַבֶּגֶד וּכְרָכוֹ עָגֹל כְּמִין כַּדּוּר, כְּמוֹ שֶׁעוֹשִׂים לְתִינוֹקוֹת, וּתְפָרוֹ: <B>טְהוֹרָה.</B> שֶׁנִּתְבַּטְּלָה כְשֶׁנְּתָנָהּ בַּכַּדּוּר, וְכָל שֶׁכֵּן כְּשֶׁעֲשָׂאָהּ כַּדּוּר בִּפְנֵי עַצְמָהּ {א} שֶׁנִּתְבַּטְּלָה בַתְּפִירָה: <B>אֲבָל שְׁלֹשָׁה עַל שְׁלֹשָׁה.</B> לֹא מִבַּטְּלָה בִנְתִינָתָהּ לְתוֹךְ הַכַּדּוּר, לְפִי שֶׁהִיא שְׁמוּרָה שָׁם. אֲבָל אִם עֲשָׂאָהּ כַּדּוּר בִּפְנֵי עַצְמָהּ, טְהוֹרָה, לְפִי שֶׁהַתְּפִירָה מְמַעֲטָהּ, וּטְהוֹרָה מִמִּדְרָס, אֲבָל טְמֵאָה בְכָל שְׁאָר טֻמְאוֹת כְּדִין כָּל שְׁלֹשָׁה עַל שְׁלֹשָׁה שֶׁנִּתְמַעֵט: 

~ פרק כח - משנה ב
<B>לָפוֹק.</B> לִסְתֹּם נְקָבִין שֶׁבַּמֶּרְחָץ שֶׁלֹּא יֵצֵא הַחֹם: <B>וּלְנַעֵר בּוֹ אֶת הַקְּדֵרָה.</B> לֶאֱחֹז בּוֹ אֶת הַקְּדֵרָה כְּדֵי לְעָרוֹת מִמֶּנָּה לְתוֹךְ הַקְּעָרָה אוֹ לְתוֹךְ הַתַּמְחוּי: <B>בֵּין מִן הַמּוּכָן בֵּין שֶׁאֵינוֹ מִן הַמּוּכָן.</B> בְּפֶרֶק בַּמֶּה מַדְלִיקִין מוֹכִיחַ, דִּבְהִנִּיחוֹ בְקֻפְסָא כֻלֵּי עָלְמָא לֹא פְלִיגֵי דְטָמֵא, דְּהָא אַחְשְׁבֵיהּ. וּבִזְרָקוֹ לָאַשְׁפָּה כֻלֵּי עָלְמָא לֹא פְלִיגֵי דְטָהוֹר, דְּהָא בַטְּלֵיהּ. כִּי פְלִיגֵי הֵיכָא דְתָלָה אוֹתוֹ בְמַגּוֹד, קויליי"א בְּלַעַ"ז {ג}, אוֹ הִנִּיחוֹ אֲחוֹרֵי הַדֶּלֶת. רַבִּי אֱלִיעֶזֶר סָבַר בֵּין הִנִּיחוֹ בְמַגּוֹד שֶׁנִּרְאֶה כְמוּכָן לְגַבֵּי זְרָקוֹ בָאַשְׁפָּה, בֵּין הִנִּיחוֹ אֲחוֹרֵי הַדֶּלֶת שֶׁנִּרְאֶה כְאֵינוֹ מוּכָן לְגַבֵּי הִנִּיחוֹ בְקֻפְסָא, לְעוֹלָם טָמֵא כָּל זְמַן שֶׁלֹּא זְרָקוֹ בָאַשְׁפָּה. וְרַבִּי יְהוֹשֻׁעַ סָבַר, לְעוֹלָם טָהוֹר כָּל זְמַן שֶׁלֹּא הִנִּיחוֹ בְקֻפְסָא. וְרַבִּי עֲקִיבָא סָבַר, דִּתְלָאוֹ בְמַגּוֹד מוּכָן הוּא וְהָוֵי כְאִלּוּ הִנִּיחוֹ בְקֻפְסָא וְטָמֵא, וְהִנִּיחוֹ אֲחוֹרֵי הַדֶּלֶת דַּהֲוֵי שֶׁלֹּא מִן הַמּוּכָן, הֲרֵי הוּא כְאִלּוּ זְרָקוֹ בָאַשְׁפָּה וְטָהוֹר. וְהָתָם מַסִּיק דְּהָדַר בֵּיהּ רַבִּי עֲקִיבָא לְגַבֵּי רַבִּי יְהוֹשֻׁעַ. וַהֲלָכָה כְּרַבִּי יְהוֹשֻׁעַ: 

~ פרק כח - משנה ג
<B>אִסְפְּלָנִית.</B> תַּחְבֹּשֶׁת שֶׁעוֹשִׂים מֵחֵלֶב וְשַׁעֲוָה וְחֶמְאָה וְשֶׁמֶן וְכַיּוֹצֵא בָזֶה, וּמְמָרְחִים אוֹתָהּ עַל הַבֶּגֶד אוֹ עַל הָעוֹר וְנוֹתְנִים עַל הַמַּכָּה, וְהִיא נִמְאֶסֶת, וְאֵין הַבֶּגֶד וְהָעוֹר רְאוּיִין עוֹד לִישִׁיבָה וְלֹא לְתַשְׁמִישׁ אַחֵר: <B>מְלוּגְמָא.</B> תַּחְבֹּשֶׁת עֲשׂוּיָה מִקֶּמַח וּתְאֵנִים וְכַיּוֹצֵא בָהֶן, שֶׁאָדָם לוֹעֵס וְנוֹתֵן עַל גַּב הַמַּכָּה. וּפֵרוּשׁ מְלוּגְמָא, מְלֹא לוּגְמָא: <B>בְּבֶגֶד טְהוֹרָה.</B> לְפִי שֶׁהַבֶּגֶד נִמְאַס וּמִתְבַּטֵּל וְתוּ לֹא חֲזִי לְתַשְׁמִישׁ: <B>וּבְעוֹר טָמֵאָה.</B> שֶׁאֵין הַמְּלוּגְמָא מִתְדַּבֶּקֶת עַל הָעוֹר כְּמוֹ עַל הַבֶּגֶד, וְאֵין הָעוֹר מִתְבַּטֵּל בְּכָךְ: <B>מִפְּנֵי שֶׁהִיא נִנְעָרֶת.</B> לְאַחַר שֶׁנִּתְיַבְּשָׁה מֵעַל הַבֶּגֶד הִיא נִנְעֶרֶת וְנִשְׁמֶטֶת מֵאֵלֶיהָ מֵעַל הַבֶּגֶד וְהוֹלֵךְ כָּל הַלִּכְלוּךְ. וְאֵין הֲלָכָה כְּרַבָּן שִׁמְעוֹן בֶּן גַּמְלִיאֵל: 

~ פרק כח - משנה ד
<B>מְצֻיָּרוֹת טְהוֹרוֹת.</B> דְּצוּרָתָן מוֹכַחַת עֲלֵיהֶן שֶׁהֵן מְיֻחָדִים לִסְפָרִים בִּלְבַד וְאֵינָן מְשַׁמְּשֵׁי אָדָם, וְכָל שֶׁאֵינוֹ מְשַׁמְּשֵׁי אָדָם, טָהוֹר: <B>וְשֶׁאֵינָן מְצֻיָּרוֹת.</B> מְיֻחָדִים נַמִּי לִשְׁאָר תַּשְׁמִישִׁין, הִלְכָּךְ טְמֵאוֹת. וּבֵית שַׁמַּאי דִּמְטַמְּאִין בֵּין מְצֻיָּרוֹת בֵּין שֶׁאֵינָן מְצֻיָּרוֹת, מִשּׁוּם דְּמִחְשְׁבֵי מִטְפְּחוֹת סְפָרִים מְשַׁמְּשֵׁי אָדָם, שֶׁעֲשׂוּיִין לְמַשְׁמֵשׁ בָּהֶם תָּמִיד: <B>אֵלּוּ וָאֵלּוּ טְהוֹרוֹת.</B> דְּכֵיוָן שֶׁיִּחֲדָן לִסְפָרִים תּוּ לֹא הָווּ מְשַׁמְּשֵׁי אָדָם. וְאֵין הֲלָכָה כְּרַבָּן גַּמְלִיאֵל: 

~ פרק כח - משנה ה
<B>כִּפָּה.</B> מִטְפַּחַת שֶׁבְּרֹאשׁ הָאִשָּׁה. וְיֵשׁ לָהּ טֻמְאַת מִדְרָס, שֶׁפְּעָמִים שֶׁהִיא יוֹשֶׁבֶת עָלֶיהָ: <B>וּנְתָנוֹ עַל הַסֵּפֶר.</B> אִם יִחֵד אוֹתוֹ לְסֵפֶר וְכָרַךְ אוֹתוֹ עָלָיו: <B>טָהוֹר מִן הַמִּדְרָס.</B> אֲבָל טָמֵא שְׁאָר טֻמְאוֹת: <B>חֵמֶת.</B> נֹאד שֶׁל עוֹר: <B>שֶׁעֲשָׂאוֹ שָׁטִיחַ.</B> עוֹר שָׁטוּחַ עַל הָאָרֶץ לֵישֵׁב עָלָיו. וְחֵמֶת וְשָׁטִיחַ תַּרְוַיְהוּ טְמֵאִין מִדְרָס, וַאֲפִלּוּ הָכִי כֵיוָן דְּשִׁנָּה מִזֶּה לָזֶה וַאֲפִלּוּ בְלֹא שִׁנּוּי מַעֲשֶׂה הָוֵי לֵיהּ כִּכְלִי שֶׁנִּשְׁבַּר וְטָהוֹר, אֲבָל מְקַבֵּל טֻמְאָה מִכָּאן וּלְהַבָּא: <B>תּוּרְמֵל.</B> כְּלִי עוֹר שֶׁהָרוֹעֶה מַנִּיחַ כֵּלָיו לְתוֹכוֹ: <B>הָכִי גָרְסִינַן, כֶּסֶת שֶׁעֲשָׂאוֹ מִטְפַּחַת וּמִטְפַּחַת שֶׁעֲשָׂאָהּ כֶּסֶת טָהוֹר.</B> וְלֹא גָרְסִינַן טָמֵא. וְכָךְ הִיא גִרְסַת רַבּוֹתַי. וְכֵן מָצָאתִי בְמִשְׁנָה דַוְּקָנִית. וְהָכִי מוּכָח מִן הַתּוֹסֶפְתָּא. וְטַעֲמָא דִּבְכֻלְּהוּ טָהוֹר, כְּדִתְנַן בְּסָמוּךְ זֶה הַכְּלָל לִשְׁמוֹ טָמֵא לְשֵׁם אַחֵר טָהוֹר, וּמְפָרֵשׁ בַּתּוֹסֶפְתָּא, לִשְׁמוֹ מִכְּלִי פָשׁוּט לִכְלִי פָשׁוּט, כְּגוֹן מִשָּׁטִיחַ לְמִטְפַּחַת אוֹ מִמִּטְפַּחַת לְשָׁטִיחַ, וְשֶׁלֹּא לִשְׁמוֹ מִכְּלִי פָשׁוּט לִכְלִי קִבּוּל וּמִכְּלִי קִבּוּל לִכְלִי פָשׁוּט, וּמִכְּלִי קִבּוּל לִכְלִי קִבּוּל נַמִּי, הַכֹּל שִׁנּוּי שֶׁלֹּא לִשְׁמוֹ וְטָהוֹר. וְאִם כֵּן חֵמֶת שֶׁעֲשָׂאָהּ תּוּרְמֵל דְּשִׁנָּהוּ מִקִּבּוּל לְקִבּוּל נַמִּי טָהוֹר, וְכַר שֶׁעֲשָׂאוֹ סָדִין וְסָדִין שֶׁעֲשָׂאוֹ כַר דַּהֲוֵי שִׁנּוּי מִקִּבּוּל לְפָשׁוּט וּמִפָּשׁוּט לְקִבּוּל נַמִּי טָהוֹר. וְאִי קַשְׁיָא, אַמַּאי לֹא עַרְבִינְהוּ וּתְנִינְהוּ חֵמֶת שֶׁעֲשָׂאָהּ שָׁטִיחַ וְשָׁטִיחַ שֶׁעֲשָׂאוֹ חֵמֶת בַּהֲדֵי הָנָךְ, כֵּיוָן דְּכֻלְּהוּ טָהוֹר הוּא. הָא לֹא קַשְׁיָא, מִשּׁוּם דְּקָא בָעֵי לְמִהְדַּר וּלְמִתְנֵי [חֵמֶת] זִימְנָא אַחֲרִיתִי כִדְתָנֵי חֵמֶת שֶׁעֲשָׂאָהּ תּוּרְמֵל וַהֲוָה צָרִיךְ לְמִתְנֵי חֵמֶת שֶׁעֲשָׂאָהּ שָׁטִיחַ אוֹ תוּרְמֵל, וְאֵינוֹ רוֹצֶה לְשַׁנּוֹת מִסֵּדֶר הָאֲחֵרִים. וְרֹב סְפָרִים גּוֹרְסִים טָמֵא, וְאֵינִי יוֹדֵעַ לְיַשֵּׁב גִּרְסָא זוֹ מְכֻוֶּנֶת: 

~ פרק כח - משנה ו
<B>מַטְלִית.</B> שֶׁהִיא טְמֵאָה מִדְרָס, וּטְלָאָהּ בַקֻּפָּה. וְקֻפָּה לָאו בַּת מִדְרָס הִיא, וּמִיהוּ כְשֶׁטְּלָאָהּ בַקֻּפָּה נִטְמֵאת הַקֻּפָּה, לְפִי שֶׁנָּגְעָה בַמַּטְלִית הַטְּמֵאָה מִדְרָס, וַהֲרֵי הִיא מַגַּע מִדְרָס. וְהַמַּטְלִית כְּשֶׁנִּגְמְרָה טְלִיָּתָהּ פָּרַח מִנַּהּ טֻמְאַת מִדְרָס, מִשּׁוּם דְּבָטְלָה לְגַבֵּי קֻפָּה וְקֻפָּה לֹא חַזְיָא לְמִדְרָס: <B>מְטַמְּאָה אֶחָד וּפוֹסֶלֶת אֶחָד.</B> כְּדִין כֵּלִים שֶׁנָּגְעוּ בַמִּדְרָס וּפָרְשׁוּ, דִּתְנַן בְּסוֹף זָבִים הַנּוֹגֵעַ בְּמִשְׁכָּב מְטַמֵּא שְׁנַיִם וּפוֹסֵל אֶחָד, פֵּרַשׁ מְטַמֵּא אֶחָד וּפוֹסֵל אֶחָד, דְּכָל זְמַן שֶׁהַכְּלִי נוֹגֵעַ בַּמִּדְרָס חָשְׁבִינַן לֵיהּ כְּאַב הַטֻּמְאָה לְעִנְיַן אֳכָלִים לַעֲשׂוֹת רִאשׁוֹן וְשֵׁנִי בַחֻלִּין וּשְׁלִישִׁי בַתְּרוּמָה, אֲבָל כְּשֶׁפֵּרַשׁ הָוֵי לֵיהּ כִּוְלַד הַטֻּמְאָה וְעוֹשֶׂה שֵׁנִי בַחֻלִּין וּשְׁלִישִׁי בַתְּרוּמָה בִלְבַד, דְּהַיְנוּ מְטַמֵּא אֶחָד וּפוֹסֵל אֶחָד: <B>הִפְרִישָׁהּ.</B> לַמַּטְלִית מִן הַקֻּפָּה, הָוֵי לַהּ הַקֻּפָּה וְלַד הַטֻּמְאָה כְמוֹ שֶׁהָיְתָה קֹדֶם שֶׁהִפְרִישָׁהּ, אֲבָל הַמַּטְלִית טְהוֹרָה, דְּמִכֵּיוָן שֶׁטְּלָאָהּ בַּקֻּפָּה נַעֲשֵׂית כַּקֻּפָּה וְהַוְיָא לַהּ כַּחֲתִיכַת דֹּפֶן שֶׁנִּטְּלָה מִן הַקֻּפָּה דִּטְהוֹרָה הַחֲתִיכָה. וּמִיהוּ אִם אַחַר פְּרִישָׁתָהּ מִן הַקֻּפָּה חִשֵּׁב עָלֶיהָ לִישִׁיבָה, מְקַבֶּלֶת טֻמְאָה מִכָּאן וּלְהַבָּא אִם יֵשׁ בָּהּ כְּשִׁעוּר: <B>טְלָאָהּ עַל הַבֶּגֶד.</B> לֹא נִתְבַּטְּלָה מִטֻּמְאַת מִדְרָס, וּמְטַמֵּא הַבֶּגֶד שְׁנַיִם וּפוֹסֵל אֶחָד כְּדִין כֵּלִים הַנּוֹגְעִים בַּמִּדְרָס כָּל זְמַן שֶׁלֹּא פָרְשׁוּ: <B>הִפְרִישָׁהּ מִן הַבֶּגֶד.</B> דִּין הַבֶּגֶד כְּכֵלִים שֶׁנָּגְעוּ וּפָרְשׁוּ, מְטַמֵּא אֶחָד וּפוֹסֵל אֶחָד, וְהַמַּטְלִית הֲרֵי הִיא כְמוֹ שֶׁהָיְתָה, דִּלְעוֹלָם לֹא נִתְבַּטְּלָה, וּמְטַמְּאָה שְׁנַיִם וּפוֹסֶלֶת אֶחָד: <B>וְכֵן הַטּוֹלֶה מַטְלִית עַל הַשַּׂק אוֹ עַל הָעוֹר.</B> כְּטוֹלֶה עַל הַבֶּגֶד וְאֵינָהּ מִתְבַּטֶּלֶת: <B>וְרַבִּי שִׁמְעוֹן מְטַהֵר.</B> קָסָבַר בַּשַּׂק וּבָעוֹר מִתְבַּטֶּלֶת, הוֹאִיל וְלָאו מִינָהּ. וְרַבִּי יוֹסֵי סָבַר, דִּבְשַׂק דְּאָרִיג כְּמוֹתָהּ, אֵינָהּ מִתְבַּטֶּלֶת. אֲבָל בְּעוֹר, דְּלָאו אָרִיג הוּא, מִתְבַּטֶּלֶת. וַהֲלָכָה כְּרַבִּי יוֹסֵי: 

~ פרק כח - משנה ז
<B>שָׁלֹשׁ עַל שָׁלֹשׁ שֶׁאָמְרוּ.</B> דְּמִטַּמֵּא לְעִנְיַן טֻמְאַת מֵת וְשֶׁרֶץ וּנְבֵלָה {ו}: <B>חוּץ מִן הַמְּלָל.</B> מַה שֶּׁמְּשַׁיֵּר הָאוֹרֵג בְּרֹאשׁ הַבֶּגֶד {ז} כְּשִׁעוּר שְׁתֵּי אֶצְבָּעוֹת, וְהוּא עָנָף שֶׁל בֶּגֶד, קָרוּי מְלָל. וְכֵיוָן שֶׁשְּׁתִי לְבַדּוֹ הוּא וְאֵין בּוֹ עֵרֶב, אֵין מִצְטָרֵף לָאָרִיג. וְרַבּוֹתַי מְפָרְשִׁים מְלָל, מַה שֶּׁמּוֹלֵל וְכוֹפֵל הַתּוֹפֵר מְקוֹם הַחֲתָךְ, מִפְּנֵי הַחוּטִים שֶׁדַּרְכָּן לָצֵאת שֶׁלֹּא יֵצְאוּ וְתִתְקַלְקֵל הַתְּפִירָה: <B>מְכֻוָּנֶת.</B> וְהַמְּלָל בִּכְלָל: <B>טְלָיָהּ עַל הַבֶּגֶד מֵרוּחַ אַחַת.</B> מַטְלִית שֶׁהִיא טְמֵאָה מִדְרָס וְתָפַר אוֹתָהּ עַל הַבֶּגֶד בְּאֶמְצָעוֹ מֵרוּחַ אַחַת, וּמִשָּׁלֹשׁ רוּחוֹת תְּלוּיָה וְאֵינָהּ מְחֻבֶּרֶת בַּבֶּגֶד: <B>אֵינוֹ חִבּוּר.</B> וְאֵין הַבֶּגֶד טָמֵא מִדְרָס: <B>מִשְּׁתֵּי רוּחוֹת זוֹ כְנֶגֶד זוֹ.</B> כְּגוֹן שֶׁהִיא תְפוּרָה מִזְרָח וּמַעֲרָב, וְדָרוֹם וְצָפוֹן אֵינָהּ תְּפוּרָה. אוֹ אִפְּכָא. הֲרֵי זֶה חִבּוּר וְהַבֶּגֶד טָמֵא מִדְרָס: <B>כְּמִין גַּאם.</B> שֶׁתְּפוּרָה מִזְרָח וְדָרוֹם, אוֹ מַעֲרָב וְצָפוֹן: <B>בַּמֶּה דְבָרִים אֲמוּרִים.</B> דְּלֹא הָוֵי חִבּוּר אֶלָּא בִשְׁתֵּי רוּחוֹת זוֹ כְנֶגֶד זוֹ: <B>בְּטַלִּית.</B> שֶׁאֵינָהּ דֶּרֶךְ מַלְבּוּשׁ אֶלָּא שֶׁכּוֹרְכָהּ עָלָיו בִּלְבַד: <B>אֲבָל בֶּחָלוּק.</B> שֶׁלּוֹבְשִׁים אוֹתוֹ, לְעוֹלָם הָוֵי חִבּוּר, אֶלָּא אִם כֵּן תְּפוּרָה הַשָּׂפָה הָעֶלְיוֹנָה {ח}. וַהֲלָכָה כַּחֲכָמִים: 

~ פרק כח - משנה ח
<B>בִּגְדֵי עֲנִיִּים.</B> שֶׁהֵם עֲשׂוּיִים מֵחֲתִיכוֹת חֲתִיכוֹת קְטַנּוֹת וְאֵין בְּכֻלָּן חֲתִיכָה אַחַת שֶׁיִּהְיֶה בָהּ שָׁלֹשׁ עַל שָׁלֹשׁ: <B>הֲרֵי אֵלּוּ טְמֵאִים מִדְרָס.</B> הוֹאִיל וְיֵשׁ בְּכָל הַבֶּגֶד בִּכְלָלוֹ שְׁלֹשָׁה טְפָחִים עַל שְׁלֹשָׁה טְפָחִים אוֹ יוֹתֵר, הֲרֵי הַבֶּגֶד כֻּלּוֹ טָמֵא מִדְרָס: <B>כֵּיוָן שֶׁנִּקְרַע רֻבָּהּ אֵינוֹ חִבּוּר.</B> וְאִם נִטְמָא הַקָּצֶה הָאֶחָד לֹא נִטְמָא הַקָּצֶה הָאַחֵר: <B>הֶעָבִים וְהָרַכִּים.</B> הַבְּגָדִים הֶעָבִים וְהַגַּסִּים בְּיוֹתֵר, כְּגוֹן הַלְּבָדִין וְהַמַּגּוֹסִין. וְהָרַכִּים וְדַקִּין בְּיוֹתֵר, כְּגוֹן הַשִּׁירָאִין וְהַסְּרִיקִין {ט}: <B>אֵין בָּהֶן מִשּׁוּם שָׁלֹשׁ עַל שָׁלֹשׁ.</B> וְאֵין טְמֵאִין טְמֵא מֵת וְלֹא שְׁאָר טֻמְאוֹת עַד שֶׁיִּהְיֶה בָהֶן שְׁלֹשָׁה טְפָחִים אוֹ יוֹתֵר, מִשּׁוּם דְּשָׁלֹשׁ עַל שָׁלֹשׁ מֵהֶן לֹא חֲזִי לְמִידִי: 

~ פרק כח - משנה ט
<B>כֶּסֶת הַסַּבָּלִין.</B> הַנּוֹשְׂאִים מַשָּׂאוֹת עַל כְּתֵפָן אוֹ עַל רֹאשָׁן יֵשׁ לָהֶן כֶּסֶת קָטָן בְּרֹאשָׁן אוֹ בִכְתֵפָן שֶׁלֹּא יַזִּיק לָהֶן הַמַּשְּׂאוֹי, וּפְעָמִים יוֹשְׁבִים עָלָיו: <B>מְשַׁמֶּרֶת שֶׁל יַיִן אֵין בָּהּ מִשּׁוּם מוֹשָׁב.</B> שֶׁאֵין יוֹשְׁבִים עָלֶיהָ מִפְּנֵי הַשְּׁמָרִים: <B>סְבָכָה שֶׁל זְקֵנָה טְמֵאָה מוֹשָׁב.</B> לְפִי מַאי דִּתְנַן לְעֵיל בְּפֶרֶק שְׁלֹשָׁה תְרִיסִין דִּסְבָכָה שֶׁל זְקֵנָה טְמֵאָה טְמֵא מֵת דְּמַשְׁמַע אֲבָל לֹא מִשּׁוּם מוֹשָׁב, צָרִיךְ לְפָרֵשׁ דִּשְׁנֵי מִינֵי סְבָכוֹת יֵשׁ לִזְקֵנָה, אַחַת שֶׁאֵינָהּ רְאוּיָה לֵישֵׁב עָלֶיהָ וְהִיא טְמֵאָה טְמֵא מֵת, וּסְבָכָה אַחֶרֶת שֶׁפְּעָמִים יוֹשֶׁבֶת עָלֶיהָ, וּבָהּ תְּנַן הָכָא שֶׁהִיא מִטַּמְּאָה מִשּׁוּם מוֹשָׁב: <B>חָלוּק שֶׁל יוֹצֵאת הַחוּץ.</B> תַּרְגּוּם זוֹנָה נַפְקַת בָּרָא: <B>עָשׂוּי כִּסְבָכָה.</B> שֶׁיֶּשׁ בָּהּ חַלּוֹנוֹת חַלּוֹנוֹת מַעֲשֵׂה רֶשֶׁת וּבְשָׂרָהּ נִרְאֶה לַחוּץ: <B>מִן הַחֵרֶם.</B> מִן הָרֶשֶׁת. וּבְשָׂרוֹ נִרְאֶה, לְפִיכָךְ טָהוֹר: <B>מִזּוּטוֹ.</B> יֵשׁ בְּתַחְתִּית הָרֶשֶׁת מְעַט אָרִיג עָשׂוּי כְּבֶגֶד, וְקָרוּי זוּטוֹ שֶׁל רֶשֶׁת: <B>וּכְפָלוֹ.</B> שֶׁכָּפַל אֶת הָרֶשֶׁת וּתְפָרָהּ וְאֵין בְּשָׂרוֹ נִרְאֶה מִתּוֹכָהּ: <B>טָמֵא.</B> דַּחֲשִׁיב בֶּגֶד. וְאֵין הֲלָכָה כְּרַבִּי אֱלִיעֶזֶר בֶּן יַעֲקֹב: 

~ פרק כח - משנה י
<B>קוּרְקוּרְתָּהּ.</B> שׁוּלַיִם וְתַחְתִּית, כְּמוֹ קַרְקְרוֹת הַכֵּלִים: <B>עַד שֶׁיִּגְמֹר אֶת פִּיהָ.</B> שְׂפָתָהּ הָעֶלְיוֹנָה. שֶׁאֵינָהּ יוֹרֶדֶת לְטֻמְאָה עַד שֶׁיִּגְמֹר אֶת כָּל מְלַאכְתָּהּ: <B>שָׁבִיס שֶׁלָּהּ.</B> מִלְּשׁוֹן הַשְּׁבִיסִים וְהַשַּׂהֲרוֹנִים {י}. צִיּוּר שֶׁעוֹשִׂים עַל הַסְּבָכָה לְנוֹי, עוֹמֵד עַל מִצְחָהּ וּמַקִּיף מֵאֹזֶן לְאֹזֶן. וּבִפְנֵי עַצְמוֹ נַמִּי חָשִׁיב, שֶׁהוּא עָשׂוּי לַהֲסִירוֹ מִשָּׁם וְלָתֵת אוֹתוֹ בִּסְבָכָה אַחֶרֶת: <B>הַחוּטִין שֶׁלָּהּ.</B> שֶׁבָּהֶן קוֹשְׁרִים הַסְּבָכָה עַל הָרֹאשׁ: <B>טְמֵאִים מִשּׁוּם חִבּוּר.</B> שֶׁאִם נִטְמֵאת הַסְּבָכָה נִטְמְאוּ הַחוּטִים עִמָּהּ {יא} דְּאִלּוּ הַחוּטִים בְּלֹא סְבָכָה לֹא הָיוּ מְקַבְּלִים טֻמְאָה: <B>אִם אֵינָהּ מְקַבֶּלֶת אֶת רֹב הַשֵּׂעָר.</B> שֶׁל הָרֹאשׁ, טְהוֹרָה: 

^ פרק כט

~ פרק כט - משנה א
<B>נוֹמֵי הַסָּדִין.</B> נִימִין הַיּוֹצְאִים מִן הַסָּדִין, וְהֵן חוּטִים שֶׁרְגִילִים לָצֵאת מִן הָאָרִיג בֵּין מִן הַצְּדָדִים בֵּין מִלְּמַעְלָה בֵּין מִלְּמַטָּה. אִם נָגַע שֶׁרֶץ {א} בַּנִּימִין, נִטְמָא הַסָּדִין. וְהוּא שֶׁיִּגַּע בְּתוֹךְ הַשִּׁעוּר הַמְפֹרָשׁ בְּמַתְנִיתִין. וְכֵן אִם נָגַע שֶׁרֶץ בַּסָּדִין, נִטְמְאוּ הַנִּימִין עַד מְקוֹם הַשִּׁעוּר הַמְפֹרָשׁ. וּמִשָּׁם וְלַחוּץ טְהוֹרִים, שֶׁאֵין הַנִּימִין חִבּוּר לְכָל בֶּגֶד אֶלָּא עַד מְקוֹם הַשִּׁעוּר הַמְפֹרָשׁ בָּהֶן: <B>טַרְטִין.</B> כְּמִין כּוֹבָעִים: <B>פִּלְיוֹן.</B> סָדִין שֶׁמִּתְעַטֵּף בּוֹ כֻלּוֹ {ב}: <B>אַפְקַרְסִין.</B> כְּמוֹ אַפְקַרְסוּתוֹ אֵינָהּ מְעַכֶּבֶת דְּפֶרֶק וְאֵלּוּ מְגַלְּחִים [מוֹעֵד קָטָן כב:], וְהוּא לְבוּשׁ הַתַּחְתּוֹן וּפָתוּחַ מִכְּתֵפָיו וּכְשֶׁלּוֹבְשׁוֹ קוֹשְׁרוֹ: <B>סָגוֹס.</B> בֶּגֶד שֶׁל צֶמֶר עָב וְכֻלּוֹ צִיצִיּוֹת, וְקוֹרִים לוֹ בַעֲרָבִי אלבורנו"ס: <B>רְדִיד.</B> צָעִיף דַּק שֶׁהָאִשָּׁה מְכַסָּה בוֹ רֹאשָׁהּ. וַתְּכַס בַּצָּעִיף, תַּרְגּוּם יְרוּשַׁלְמִי רְדִידָא: <B>גּוּמְדִין.</B> בֶּגֶד שֶׁהוּא אַמָּה עַל אַמָּה, וּמְכַסִּין הָעַרְבִים חָטְמָן וּפִיהֶם בִּזְמַן הַקֹּר. וּפֵרוּשׁ גֹּמֶד אַמָּה, כְּדִכְתִיב (שׁוֹפְטִים ג) וְלָהּ שְׁנֵי פֵיוֹת גֹּמֶד אָרְכָּהּ: <B>קֻלְקִין.</B> אָרִיג שֶׁל שֵׂעָר וְיֵשׁ לוֹ נִימִין: <B>פֻּנְדָּא.</B> יֵשׁ מְפָרְשִׁים אֵזוֹר חָלוּל וְרָחָב. וְיֵשׁ מְפָרְשִׁים הַבֶּגֶד הַתַּחְתּוֹן שֶׁנּוֹתְנִים עַל הַבָּשָׂר לִשְׁמֹר שְׁאָר הַבְּגָדִים שֶׁלֹּא יִטַּנְּפוּ בַזֵּעָה: <B>מַעֲפֹרֶת.</B> תַּרְגּוּם וַיִּתְחַפֵּשׂ בַּאֲפֵר (מְלָכִים א כ) וְאֶשְׁתַּנֵי בְּמַעֲפָרָא. סוּדָר שֶׁמְּעַטְּפִים בּוֹ הָרֹאשׁ: <B>פַּרְגּוֹד.</B> מָסָךְ שֶׁתּוֹלִין עַל פִּתְחֵי הַמְּלָכִים: <B>כָּל שֶׁהֵן.</B> בֵּין רַב בֵּין מְעַט הָוֵי חִבּוּר. וְכֻלְּהוּ אַחֲרִינֵי שֶׁשִּׁעוּרָן מְפֹרָשׁ, כְּשִׁעוּר הָוֵי חִבּוּר, מַה שֶּׁיָּתֵר מִכְּשִׁעוּר לֹא הָוֵי חִבּוּר, לֹא לַטֻּמְאָה וְלֹא לַהַזָּאָה: 

~ פרק כט - משנה ב
<B>שָׁלֹשׁ כְּסָתוֹת שֶׁל צֶמֶר.</B> תְּפוּרוֹת זוֹ עִם זוֹ כְּשָׁלָל שֶׁל כּוֹבְסִין. אִי נַמִּי, אֲרוּגוֹת יַחַד, כְּעֵין הָאוֹרְגִים מַפּוֹת שֶׁדַּרְכָּן לְהָנִיחַ הֶפְרֵשׁ בֵּין מַפָּה לְמַפָּה וּמְחֻבָּרוֹת בְּחוּטֵי הַשְּׁתִי וְאֵין בּוֹ עֵרֶב. וְכָל הָנֵי דִתְנַן הָכָא, כָּל אֶחָד בְּמִנְיָנוֹ אוֹ פָּחוֹת הָוֵי חִבּוּר, וְאִם נָגְעָה טֻמְאָה בְאֶחָד מֵהֶן נִטְמְאוּ כֻלָּן, וְאִם הָיוּ טְמֵאִין וְהוּזָה מֵאֵפֶר הַפָּרָה בְאֶחָד מֵהֶן נִטְהֲרוּ כֻלָּן. וְיוֹתֵר עַל מִנְיָן זֶה לֹא הָוֵי חִבּוּר לֹא לַטֻּמְאָה וְלֹא לַהַזָּאָה {ד}: <B>סוּבְרִיקִין.</B> אִית דְּתָנֵי סַפְרִיקִין. אִית דִּמְפָרְשֵׁי מִכְנָסַיִם, וְאִית דִּמְפָרְשֵׁי כְּמִין בָּתֵּי יָדַיִם מִצֶּמֶר שֶׁמַּלְבִּישִׁים בָּהֶם אֶת הַיָּדַיִם וּמְכַסִּים בָּהֶם הַזְּרוֹעוֹת עַד הָאֲצִילִים: <B>גְּלֻפְקָרִין.</B> כְּסוּת עָבָה שֶׁל צֶמֶר שֶׁלּוֹבְשִׁים בְּעֵת הַקְּרִירוּת: <B>חִבּוּר לַטֻּמְאָה וְאֵינוֹ חִבּוּר לַהַזָּאָה.</B> לְחֻמְרָא. אִם נָגְעָה טֻמְאָה בְּאֶחָד מֵהֶן הָוֵי חִבּוּר וְנִטְמְאוּ כֻלָּן, וְאִם הוּזָה אֶחָד מֵהֶן לֹא הָוֵי חִבּוּר, וְלֹא טָהַר אֶלָּא אוֹתוֹ שֶׁהוּזָה עָלָיו בִּלְבַד: <B>רַבִּי יוֹסֵי אוֹמֵר אַף לֹא לַטֻּמְאָה.</B> וְאֵין הֲלָכָה כְּרַבִּי יוֹסֵי: 

~ פרק כט - משנה ג
<B>חוּט הַמִּשְׁקֹלֶת.</B> הַבַּנָּאִים מַחֲזִיקִים בְּיָדָם חוּט וּבְרֹאשׁוֹ עוֹפֶרֶת וּמוֹרִידִים אוֹתוֹ כְנֶגֶד הַכֹּתֶל לִרְאוֹת שֶׁלֹּא יְהֵא עָקוּם: <B>חָרָשִׁין.</B> נַגָּרִין שֶׁל עֵץ: <B>וְשֶׁל בַּנָּאִים.</B> הַבּוֹנִים הַחוֹמוֹת הַגְּבוֹהוֹת וְהַגְּדוֹלוֹת. וְחוּט הַמִּשְׁקֹלֶת דְּרֵישָׁא דְּלֹא הָוֵי אֶלָּא שְׁנֵים עָשָׂר, מַיְרֵי בִמְיֻחָד לְבִנְיָנִים קְטַנִּים: <B>יָתֵר מִכֵּן.</B> יוֹתֵר מִמִּדּוֹת אֵלּוּ שֶׁמָּנוּ חֲכָמִים בְּכָל אֶחָד וְאֶחָד, אַף עַל פִּי שֶׁהוּא רוֹצֶה בְקִיּוּמָן {ו}, טָהוֹר אוֹתוֹ הָעוֹדֵף עַל הַמִּדָּה וְלֹא הָוֵי חִבּוּר לִכְלִי: <B>וְשֶׁל סַיָּדִים.</B> הַטָּחִים פְּנֵי הַכֹּתֶל בְּסִיד וְגַם הֵם צְרִיכִים לְמִשְׁקֹלֶת, וְכֵן הַצַּיָּרִים שֶׁמְּצַיְּרִים צוּרָה בַכְּתָלִים: <B>כָּל שֶׁהֵן.</B> בֵּין רַב בֵּין מְעַט הָוֵי חִבּוּר: 

~ פרק כט - משנה ד
<B>חוּט מֹאזְנַיִם.</B> חוּט שֶׁאוֹחֲזִים בּוֹ הַמֹּאזְנַיִם בְּשָׁעָה שֶׁשּׁוֹקְלִים בָּהֶן: <B>רַבִּי יוֹסֵי אוֹמֵר טֶפַח טָהוֹר.</B> אִם יַד הַקֻּרְדֹּם גָּדוֹל כָּל כָּךְ שֶׁיּוֹצֵא טֶפַח לְאַחַר יָדוֹ, לָא חֲשִׁיב יָד, לְפִי שֶׁמַּזִּיק לוֹ לִמְלַאכְתּוֹ, וְכָל הַיָּד כֻּלּוֹ טָהוֹר. כָּךְ פֵּרֵשׁ מוֹרִי. וְאֵין הֲלָכָה כְּרַבִּי יוֹסֵי: 

~ פרק כט - משנה ה
<B>יַד הַקֻּרְדֹּם מִלְּפָנָיו.</B> דֶּרֶךְ הָאוֹחֵז בְּיַד הַקֻּרְדֹּם כְּשֶׁרוֹצֶה לַחְתֹּךְ בּוֹ אֵינוֹ אוֹחֵז מַמָּשׁ בְּרֹאשׁ הַקַּתָּא שֶׁמָּא יַחְלִיק וְיִפֹּל מִיָּדוֹ אֶלָּא מַנִּיחַ מְעַט לְאַחַר יָדוֹ, וְהַשִּׁעוּר שֶׁיֶּשׁ בֵּין יַד הָאָדָם לַבַּרְזֶל קוֹרֵא מִלְּפָנָיו, וְהַיּוֹצֵא לְאַחַר יָדוֹ קוֹרֵא מֵאַחֲרָיו בְּאִידָךְ בָּבָא. וְהָא דְלָא מְפָרֵשׁ בְּבָבָא זוֹ דִין שֶׁלְּפָנָיו וְשֶׁל אַחֲרָיו, מִשּׁוּם דְּהָכָא חֲשִׁיב הָנָךְ דְּשִׁעוּרָן טֶפַח, וּבְאִידָךְ בָּבָא חֲשִׁיב הַנְהוּ דְשִׁעוּרָן שָׁלֹשׁ אֶצְבָּעוֹת: <B>פַּרְגּוֹל.</B> מְחוֹגָה. קומפש"ו בְּלַעַ"ז. וְהֶחָרָשִׁים צְרִיכִים לַעֲשׂוֹת בּוֹ צוּרוֹת עֲגֻלּוֹת: <B>מַקֶּבֶת.</B> פַּטִּישׁ שֶׁל בַּרְזֶל שֶׁרֹאשׁוֹ אֶחָד חַד וּבוֹ נוֹקְבִים וּפוֹסְלִים אֶת הָאֲבָנִים, וְעַל שֵׁם כָּךְ נִקְרָא מַקֶּבֶת. וּלְשׁוֹן מִקְרָא הוּא, וּמַקָּבוֹת וְהַגַּרְזֶן כָּל כְּלִי בַרְזֶל (מְלָכִים א ו): <B>מְפַתְּחֵי אֲבָנִים.</B> לְשׁוֹן פִּתּוּחֵי חוֹתָם: 

~ פרק כט - משנה ו
<B>שֶׁל צַמָּרִים.</B> מוֹכְרֵי צֶמֶר. וְטַעֲמָא דְהָנָךְ שִׁעוּרָן בִּטְפָחַיִם, מִפְּנֵי שֶׁתּוֹפֵס בָּהֶן בִּשְׁתֵּי יָדָיו. וְהַיְנוּ נַמִּי טַעֲמָא דְכָל הָנָךְ יָדוֹת דִּלְקַמָּן שֶׁשִּׁעוּרָן בְּטִפְחָיִם. וְכָל אוֹתָן שֶׁשִּׁעוּרָן טֶפַח, לְפִי שֶׁדַּרְכּוֹ לֶאֱחֹז בָּהֶן בְּיָדוֹ אַחַת: <B>מַקּוֹר.</B> קֻרְנָס חַד שֶׁמְּנַקְּרִים בּוֹ הָרֵחַיִם. וְעַל שֵׁם שֶׁמְּנַקְּרִים בּוֹ קָרוּי מַקּוֹר: <B>יַד הַמַּעֲצָד שֶׁל לִגְיוֹנוֹת.</B> גָּרְסִינַן. וְהוּא כְלִי מִכְּלֵי הָרוֹצְחִים {ט}, רֹאשׁוֹ עָגֹל, וְנוֹשְׂאִים אוֹתוֹ אַנְשֵׁי הַחַיִל בַּמִּלְחָמָה. וּבְעַרְבִי קוֹרִים לוֹ טבריזי"ן: <B>שֶׁל זֶהָבִים.</B> הַמַּכִּים עַל זָהָב לַעֲשׂוֹת טַסִּין דַּקִּין: <B>וְשֶׁל חָרָשִׁים.</B> שֶׁל בַּרְזֶל: 

~ פרק כט - משנה ז
<B>שְׁיָרֵי הַדָּרְבָן מִלְמַעְלָן.</B> הַמַּרְדֵּעַ רֹאשׁוֹ אֶחָד יֵשׁ בּוֹ בַרְזֶל כְּעֵין מַרְצֵעַ שֶׁבּוֹ מְלַמֵּד הַפָּרָה לִתְלָמֶיהָ וְהוּא קָרוּי דָּרְבָן, וּבְרֹאשׁוֹ הַשֵּׁנִי בַּרְזֶל רָחָב מְחֻדָּד לַחְתֹּךְ בּוֹ שָׁרָשִׁים וּשְׁמוֹ חַרְחוּר. וְשִׁעוּר יַד הַמַּרְדֵּעַ, לְמַעְלָה לְצַד הַדָּרְבָן אַרְבָּעָה טְפָחִים חֲשׁוּבִים חִבּוּר, וּלְמַטָּה לְצַד הַחַרְחוּר שִׁבְעָה טְפָחִים הַסְּמוּכִים לוֹ הָווּ חִבּוּר, כְּדִלְקַמָּן. וּמַה שֶּׁהוּא יוֹתֵר מֵאַרְבָּעָה לְצַד הַדָּרְבָן וְשִׁבְעָה לְצַד הַחַרְחוּר אֵינוֹ חִבּוּר, וְאִם נָגַע שָׁם טֻמְאָה לֹא נִטְמָא לֹא הַחַרְחוּר וְלֹא הַדָּרְבָן: <B>בָּדִיד.</B> כְּלִי בַרְזֶל שֶׁבּוֹ חוֹפְרִים גֻּמּוֹת סְבִיב הָאִילָן כְּדֵי שֶׁיַּחֲזִיקוּ מֵימֵיהֶן. וְעַל שֵׁם הַגֻּמּוֹת שֶׁקְּרוּיִין בְּדִידִין {י} נִקְרָא הַכְּלִי הַחוֹפֵר בָּהֶן בָּדִיד: <B>שֶׁל נִכּוּשׁ.</B> פַּטִּישׁ שֶׁמַּקִּישִׁים בּוֹ עַל הָאֲבָנִים וּמְשַׁבְּרִים אוֹתָן {יא}: <B>בֶּן פַּטִּישׁ.</B> הַפַּטִּישׁ הַקָּטָן קָרוּי בֶּן פַּטִּישׁ, וְהַגָּדוֹל שְׁמוֹ פַּטִּישׁ: <B>שֶׁל בִּקּוּעַ.</B> קֻרְדֹּם שֶׁמְּבַקְּעִים בּוֹ עֵצִים: <B>שֶׁל עָדִיר.</B> שֶׁחוֹפְרִים בּוֹ הַקַּרְקַע לִזְרִיעָה. כְּמוֹ אֲשֶׁר בַּמַּעְדֵּר יֵעָדֵרוּן (יְשַׁעְיָה ז): <B>שֶׁל סַתָּתִים.</B> חוֹצְבֵי אֲבָנִים וְהַמְקַצְּעִים וּמַשְׁוִין אוֹתָן: 

~ פרק כט - משנה ח
<B>מַגְרֵפָה.</B> שֶׁגּוֹרְפִים בָּהּ תַּנּוּר וְכִירַיִם אוֹ הַטִּיט. תַּרְגּוּם יָעִים, מַגְרוֹפְיָתָא: <B>וְשֶׁל סַיָּדִים.</B> שֶׁגּוֹרְפִים בָּהּ אֶת הַסִּיד: <B>יָתֵר מִכָּאן.</B> יוֹתֵר מִמִּדּוֹת אֵלּוּ שֶׁמָּנוּ חֲכָמִים בְּיַד הַמַּגְרֵפָה, אִם רוֹצֶה בְקִיּוּם זֶה הָאֹרֶךְ הַיָּתֵר: <B>טָמֵא.</B> אִם נִטְמָא הַכְּלִי. וְכֵן אִם נָגְעָה טֻמְאָה בְּכָל זֶה הָאֹרֶךְ שֶׁל יָד, נִטְמָא הַכְּלִי עִמּוֹ, דַּהֲוֵי חִבּוּר לַכְּלִי: <B>יַד מְשַׁמְּשֵׁי הָאוּר.</B> כְּגוֹן יָד שֶׁל שַׁפּוּד וְאַסְכָּלָה וּמַרְחֶשֶׁת וּשְׁאָר כֵּלִים שֶׁתַּשְׁמִישָׁן עַל יְדֵי הָאוּר: 

^ פרק ל

~ פרק ל - משנה א
<B>כְּלֵי זְכוּכִית.</B> הַךְ מַתְנִיתִין תְּנִינַן לְעֵיל בְּפֶרֶק ב' וּבְפֶרֶק ט"ו. וְאַיְדֵי דְבָעֵי לְמִתְנֵי דִין הָנָךְ כֵּלִים שֶׁל זְכוּכִית הֲדַר תָּנָא לַהּ הָכָא: <B>טַבְלָא.</B> שֻׁלְחָן: <B>אִסְקוּטְלָא.</B> בִּלְשׁוֹן לע"ז קוֹרִים לִקְעָרָה שקוטיל"א. וְהָכָא מַיְרֵי בִקְעָרָה פְשׁוּטָה שֶׁאֵין לָהּ בֵּית קִבּוּל, אֶלָּא שֶׁמִּתַּחְתֶּיהָ מְחֻבָּר לָהּ בֵּית קִבּוּל קָטָן הַמְשַׁמֵּשׁ כְּשֶׁכּוֹפִין הַכְּלִי עַל פָּנָיו {א}, כְּעֵין שֶׁיֶּשׁ לְכוֹסוֹת שֶׁל כֶּסֶף וְשֶׁל זְכוּכִית שֶׁלָּנוּ: <B>יֶשׁ לָהֶן לְבִזְבֵּז.</B> שָׂפָה סָבִיב, הַלְּבִזְבֵּז עוֹשֵׂהוּ כְלִי שֶׁיֶּשׁ בּוֹ בֵית קִבּוּל: <B>שׁוּלֵי קְעָרָה וְשׁוּלֵי אִסְקוּטְלָא.</B> כְּשֶׁנִּשְׁבָּר מְקוֹם תַּשְׁמִישָׁן נִשְׁאָר הַבֵּית קִבּוּל קָטָן וְהוֹפְכוֹ וּמִשְׁתַּמֵּשׁ בּוֹ, וַאֲפִלּוּ הָכִי טְהוֹרִים, דְּלָא חֲשִׁיבֵי הַשּׁוּלַיִם כְּלִי, מִפְּנֵי מְקוֹם הַשֶּׁבֶר שֶׁמַּזִּיק לַיָּדַיִם כְּשֶׁאוֹחֲזִים בּוֹ: <B>קִרְטְסָן אוֹ שָׁפָן.</B> תִּקְּנָם וַעֲשָׂאָן חֲלָקִים עַד שֶׁרְאוּיִין לְהִשְׁתַּמֵּשׁ בְּאוֹתוֹ בֵית קִבּוּל, טְמֵאִים, דְּלֹא הָווּ תוּ שֶׁבֶר כְּלִי: <B>בְּשׁוּפִין.</B> כְּלִי שֶׁצּוֹרְפִין וְחָרָשֵׁי בַרְזֶל מְסִירִים בּוֹ הַחֲלֻדָּה וּמַחְלִיקִים בּוֹ הַכֵּלִים. תַּרְגּוּם הַצְּרִיפִים, שׁוּפִינָא. לימ"א בְּלַעַ"ז: 

~ פרק ל - משנה ב
<B>אַסְפַּקְלַרְיָא.</B> מַרְאָה שֶׁל זְכוּכִית שֶׁהָאִשָּׁה רוֹאָה בָהּ אֶת פָּנֶיהָ. וּבְלַעַ"ז אספקל"ו {ב}. וַאֲפִלּוּ יֵשׁ לָהּ בֵּית קִבּוּל טְהוֹרָה, לְפִי שֶׁאֵינָהּ עֲשׂוּיָה לְקַבֵּל אֶלָּא לִרְאוֹת צוּרַת הַפָּנִים: <B>תַּמְחוּי.</B> כְּמִין קְעָרָה גְדוֹלָה שֶׁל זְכוּכִית: <B>תַּרְוָד.</B> כַּף שֶׁל זְכוּכִית: <B>וְאִם לָאו.</B> אִם כְּשֶׁנּוֹתְנוֹ עַל הַשֻּׁלְחָן אוֹ עַל דָּבָר פָּשׁוּט הוּא מִתְגַּלְגֵּל לְכָאן וּלְכָאן וְנִשְׁפָּךְ מַה שֶּׁבְּתוֹכוֹ, לְפִי שֶׁתַּחְתָּיו חַד וְאֵינוֹ עוֹמֵד: <B>רַבִּי עֲקִיבָא מְטַמֵּא.</B> הוֹאִיל וְיֵשׁ לוֹ בֵית קִבּוּל. וַהֲלָכָה כְּרַבִּי עֲקִיבָא: 

~ פרק ל - משנה ג
<B>כּוֹס.</B> שֶׁל זְכוּכִית: <B>שֶׁנִּפְגַּם רֻבּוֹ טָהוֹר.</B> דַּחֲשִׁיב שֶׁבֶר כְּלִי: <B>נִפְגַּם בּוֹ שָׁלֹשׁ בְּרֻבּוֹ.</B> שֶׁהַשָּׁלֹשׁ פְּגִימוֹת עוֹמְדוֹת בְּרֻבּוֹ שֶׁל כּוֹס וְלֹא בְמִעוּטוֹ: <B>טָהוֹר.</B> אַף עַל פִּי שֶׁאֵינוֹ מְפַזֵּר אֶת רֹב הַמַּיִם: <B>אִם מְפַזֵּר הוּא אֶת רֹב הַמַּיִם טָהוֹר.</B> אֲבָל בְּמִעוּט, טָמֵא. וְאֵין הֲלָכָה כְּרַבִּי שִׁמְעוֹן: <B>בְּבַעַץ.</B> בִּבְדִיל: <B>רַבִּי יוֹסֵי אוֹמֵר בְּבַעַץ טָמֵא.</B> דְּהַכֹּל הוֹלֵךְ אַחַר הַמַּעֲמִיד, וַחֲשִׁיב כִּכְלֵי מַתָּכוֹת. וְאֵין הֲלָכָה כְּרַבִּי יוֹסֵי: 

~ פרק ל - משנה ד
<B>צְלוֹחִית.</B> כְּעֵין צְלוֹחִיּוֹת שֶׁל זְכוּכִית שֶׁלָּנוּ שֶׁיֶּשׁ לָהֶן צַוָּאר אָרֹךְ: <B>שֶׁנִּטַּל פִּיהָ.</B> שֶׁנִּטַּל צַוָּארָהּ: <B>וּבִגְדוֹלָה.</B> שֶׁאֵינָהּ יְכוֹלָה לִנָּטֵל בְּיָדוֹ אַחַת אֶלָּא בִשְׁתֵּי יָדָיו קְרוּיָה גְדוֹלָה, וְשֶׁיְּכוֹלָה לִנָּטֵל בְּיָדוֹ אַחַת קְרוּיָה קְטַנָּה: <B>שֶׁל פַּלְיָטוֹן.</B> שֶׁל שֶׁמֶן אֲפַרְסְמוֹן: <B>טְהוֹרָה.</B> דְּתוּ לֹא חַזְיָא לִמְלַאכְתָּהּ: <B>מִפְּנֵי שֶׁהִיא סוֹרַחַת אֶת הַיָּד.</B> הַבָּא לָתֵת יָדוֹ לְתוֹכָהּ לָקַחַת מִן הַפַּלְיָטוֹן לְהָרִיחַ בּוֹ, יָדוֹ נִסְרֶכֶת וְנִשְׂרֶטֶת וְנִקְרַעַת, סוֹרַחַת, כְּמוֹ סוֹרֶכֶת בְּכָ"ף, לְשׁוֹן סִרְכָא: <B>לְגִינִין גְּדוֹלִים.</B> כְּמוֹ כַדִּין גְּדוֹלִים: <B>מְתַקְּנָן לִכְבָשִׁים.</B> שֶׁכּוֹבְשִׁים בָּהֶן יָרָק בְּמֶלַח וּבְחֹמֶץ וּמַנִּיחִין אוֹתָן שָׁם לְהִתְקַיֵּם: <B>אֲפַרְכֵּס.</B> כְּלִי עָשׂוּי לָרֵחַיִם, שֶׁרָחָב מִלְּמַעְלָה וְקָצָר מִלְּמַטָּה בְשׁוּלָיו, וְנוֹתְנִים בּוֹ חִטִּין הַרְבֵּה בְּפַעַם אַחַת וְהֵן יוֹרְדִים מְעַט מְעַט לְתוֹךְ הָרֵחַיִם וְנִטְחָנִים שָׁם. וְדֻגְמָתוֹ מָצִינוּ בְּרֵישׁ חֲגִיגָה (דַּף ג) עֲשֵׂה אָזְנְךָ כַּאֲפַרְכֶּסֶת, שֶׁמַּכְנִיס הַרְבֵּה וּמוֹצִיא קִמְעָה: <B>אַשְׁרַיִךְ כֵּלִים.</B> מַסֶּכֶת כֵּלִים: <B>שֶׁנִּכְנַסְתְּ בְּטֻמְאָה וְיָצָאת בְּטָהֳרָה.</B> מַתְחֶלֶת בַּאֲבוֹת הַטֻּמְאוֹת וּמְסַיֶּמֶת הָאֲפַרְכֵּס שֶׁל זְכוּכִית טְהוֹרָה: 

