&UniqueId=1359&TextSource=ר' פנחס ראובן שליט''א&LastLevelIndex=2&CosmeticsType==911&ForcedBookName=רע''ב&GroupId=mishna_taharot&PutNewLinesAsIs=1&SearchInTitles=0
// C:\Dev\BhOCR\Runtime files\Projects\MT_TAHAROT Layer 2 - 27 pages

// ב. ב: ג. ג: ד. ד: ה. ה: ו. ו: ז. ז: ח. ח: ט. ט: י. י: יא. יא: יב.
// יב: יג. יג: יד. יד: טו.

$ משנה - טהרות - רע''ב

^ פרק א

~ פרק א - משנה א
<b>שְׁלֹשָׁה עָשָׂר דָּבָר.</b> צְרִיכָה מַחֲשָׁבָה. שֶׁיַּחֲשֹׁב עָלֶיהָ לַאֲכִילַת אָדָם. שֶׁכָּל הָאֳכָלִים הַמֻּתָּרִים אֵין צְרִיכִים מַחֲשָׁבָה, אֲבָל זוֹ הוֹאִיל וְהִיא אֲסוּרָה בַּאֲכִילָה צְרִיכָה מַחֲשָׁבָה {ב} וְאַחַר כָּךְ תְּטַמֵּא. וְדַוְקָא בַּכְּפָרִים דְּלֵיכָּא רֹב עַם, אֲבָל בַּשְּׁוָקִים אֵינָהּ צְרִיכָה מַחֲשָׁבָה, שֶׁכֵּיוָן שֶׁיֵּשׁ רֹב עַם הַבָּאִים לַשּׁוּק אִיכָּא טוּבָא דְּאָכְלֵי נִבְלַת עוֹף טָהוֹר. וְהָכִי מְפֹרָשׁ בְּפֶרֶק בַּתְרָא דְּעֳקָצִין: <B>אֵינָהּ צְרִיכָה הֶכְשֵׁר.</B> אֶלָּא מְטַמְּאָה טֻמְאַת אֳכָלִים כְּכָל שְׁאָר אֳכָלִים שֶׁנָּגְעוּ בְּשֶׁרֶץ שֶׁהֵם נַעֲשִׂים רִאשׁוֹן לַטֻּמְאָה. וְאֵין צָרִיךְ שֶׁיָּבֹאוּ עֲלֵיהֶם מַיִם אוֹ שְׁאָר מַשְׁקִים וְלֹא שֶׁתִּגַּע בְּשֶׁרֶץ. דְּהֶכְשֵׁר בִּזְרָעִים הוּא דִּכְתִיב (וַיִּקְרָא יא) וְכִי יֻתַּן מַיִם עַל זֶרַע וְגוֹ', וְדָרְשִׁינַן מַה זְּרָעִים שֶׁאֵין סוֹפָן לִטָּמֵא טֻמְאָה חֲמוּרָה צָרִיךְ הֶכְשֵׁר, אַף כָּל שֶׁאֵין סוֹפוֹ לִטָּמֵא טֻמְאָה חֲמוּרָה צָרִיךְ הֶכְשֵׁר, יָצְאָה נִבְלַת עוֹף טָהוֹר שֶׁסּוֹפָהּ לִטָּמֵא טֻמְאָה חֲמוּרָה, שֶׁהִיא מְטַמְּאָה אָדָם וּבְגָדִים בְּבֵית הַבְּלִיעָה, שֶׁאֵינָהּ צְרִיכָה הֶכְשֵׁר: <B>וּמְטַמְּאָה טֻמְאַת אֳכָלִין בְּכַבֵּיצָה.</B> דְּכַבֵּיצָה מִמֶּנָּה אִם נָגְעָה בְּאֳכָלִין טְהוֹרִים נִטְמְאוּ {ד}: <B>וְכַזַּיִת בְּבֵית הַבְּלִיעָה.</B> אָדָם שֶׁאָכַל כַּזַּיִת מִמֶּנָּה נִטְמָא, וְנִטְמְאוּ בְּגָדָיו כְּשֶׁתַּגִּיעַ לְבֵית הַבְּלִיעָה. דִּכְתִיב (שָׁם יז) וְהַנֶּפֶשׁ {ה} אֲשֶׁר תֹּאכַל נְבֵלָה וּטְרֵפָה וְגוֹ', וּבְנִבְלַת עוֹף טָהוֹר הַכָּתוּב מְדַבֵּר, וּכְתִיב תֹּאכַל, וְאֵין אֲכִילָה פָּחוֹת מִכַּזַּיִת: <B>וְטָעוּן הֶעֱרֵב שֶׁמֶשׁ.</B> וְלֹא סַגִּי בִּטְבִילָה לְחוֹדַהּ {ו}: <B>וְחַיָּבִים עָלֶיהָ עַל בִּיאַת הַמִּקְדָּשׁ.</B> כִּשְׁאָר כָּל הַטֻּמְאוֹת. דִּכְתִיב בְּטֻמְאַת מִקְדָּשׁ וְקָדָשָׁיו (וַיִּקְרָא ה) לְכֹל טֻמְאָתוֹ אֲשֶׁר יִטְמָא בָּהּ, וְדָרְשִׁינַן {ז} לְרַבּוֹת בּוֹלֵעַ נִבְלַת עוֹף טָהוֹר: <B>וְשׂוֹרְפִין עָלֶיהָ אֶת הַתְּרוּמָה.</B> אִם נָגְעָה נִבְלַת עוֹף טָהוֹר בַּתְּרוּמָה, נִשְׂרֶפֶת, שֶׁכְּשֶׁאֵינָהּ בְּבֵית הַבְּלִיעָה דִּין רִאשׁוֹן לַטֻּמְאָה יֵשׁ לָהּ וּמְטַמְּאָה אֶת הַתְּרוּמָה בִּנְגִיעָה לִהְיוֹת שֵׁנִי: <B>וְהָאוֹכֵל אֵבָר מִן הַחַי מִמֶּנָּה סוֹפֵג אֶת הָאַרְבָּעִים.</B> וַאֲפִלּוּ הָיָה הָאֵבָר פָּחוֹת מִכַּזַּיִת {ח}. וּסְתָם מַתְנִיתִין דְּלֹא כְּרַבִּי מֵאִיר, דְּאִלּוּ רַבִּי מֵאִיר הָא שָׁמְעִינַן לֵיהּ בְּשִׁלְהֵי גִּיד הַנָּשֶׁה דְּאָמַר אֵבָר מִן הַחַי אֵינוֹ נוֹהֵג אֶלָּא בִּבְהֵמָה טְהוֹרָה בִּלְבַד: <B>שְׁחִיטָתָהּ וּמְלִיקָתָהּ מְטַהֲרוֹת אֶת טְרֵפָתָהּ.</B> וּמוֹצִיאָהּ מִידֵי נְבֵלָה שֶׁלֹּא תְטַמֵּא. לְפִי שֶׁהַמְּלִיקָה מַתֶּרֶת בִּפְנִים לַכֹּהֲנִים כְּדֶרֶךְ שֶׁהַשְּׁחִיטָה מַתֶּרֶת בַּחוּץ, וּכְשֵׁם שֶׁטִּהֲרַתּוֹ שְׁחִיטָתוֹ, כָּךְ תְּטַהֲרֶנּוּ מְלִיקָתוֹ. וּשְׁחִיטָה דִּמְטַהֶרֶת אֶת הַטְּרֵפָה מִידֵי נְבֵלָה נַפְקָא לָן מִקְּרָא, דִּכְתִיב {ט} (וַיִּקְרָא יא) וְכִי יָמוּת מִן הַבְּהֵמָה וְגוֹ' כָּל הַנֹּגֵעַ בְּנִבְלָתָהּ יִטְמָא, יֵשׁ מִן הַבְּהֵמָה שֶׁהִיא מְטַמְּאָה, וְיֵשׁ שֶׁאֵינָהּ מְטַמְּאָה, פְּרָט לִטְרֵפָה שֶׁנִּשְׁחֲטָה, וְהוּא הַדִּין לִטְרֵפַת עוֹף: <B>רַבִּי יְהוּדָה אוֹמֵר אֵינָן מְטַהֲרוֹת.</B> דְּלֹא יָלְפִינַן טְרֵפַת עוֹף מִטְּרֵפַת בְּהֵמָה: <B>רַבִּי יוֹסֵי אוֹמֵר שְׁחִיטָתָהּ מְטַהֶרֶת וְלֹא מְלִיקָתָהּ.</B> וַהֲלָכָה כְּרַבִּי יוֹסֵי: 

~ פרק א - משנה ב
<B>מִטַּמְּאוֹת.</B> אִם נָגַע בָּהֶן שֶׁרֶץ נִטְמְאוּ {יא}. וְאִם טְמֵאִים הֵן וְנָגְעוּ הַכְּנָפַיִם וְהַנּוֹצָה בְּאֳכָלִין טְהוֹרִים, נִטְמְאוּ, דַּחֲשִׁיבֵי יָד לְהַכְנִיס וּלְהוֹצִיא, וְכָל שֶׁהוּא יָד מִטַּמֵּא וּמְטַמֵּא: <B>וְלֹא מִצְטָרְפוֹת.</B> אִם הָיָה אֹכֶל פָּחוֹת מִכַּבֵּיצָה {יב} אֵין הַכְּנָפַיִם וְהַנּוֹצָה מִצְטָרְפוֹת לְהַשְׁלִימוֹ לְכַבֵּיצָה לְטַמֵּא טֻמְאַת אֳכָלִים, דְּלָא חֲשִׁיבֵי שׁוֹמֵר שֶׁמִּצְטָרֵף, כְּדִתְנַן בְּרֵישׁ עֳקָצִין: <B>הַנּוֹצָה מִצְטָרֶפֶת.</B> דַּחֲשִׁיב לַהּ שׁוֹמֵר. וְאֵין הֲלָכָה כְּרַבִּי יִשְׁמָעֵאל: <B>הַחַרְטוֹם.</B> שֶׁהָעוֹף מְנַקֵּר בּוֹ: <B>רָאשֵׁי אֲגַפַּיִם וְרֹאשׁ הַזָּנָב.</B> הַנִּשְׁאָרִים מְחֻבָּרִים לַגּוּף אַחַר שֶׁמָּרְטוּ הַנּוֹצָה, רְגִילִים לְחָתְּכָם וּלְהַשְׁלִיכָם, דְּלֹא חֲזוּ לַאֲכִילָה, אֶלָּא שֶׁבָּעוֹפוֹת הַמְפֻטָּמִים מַנִּיחִים אוֹתָן וְאוֹכְלִים אוֹתָן עִם הָעוֹף, וְהַיְנוּ דְּקָאָמַר שֶׁכֵּן מַנִּיחִים בַּפְּטוּמוֹת. וְאֵין הֲלָכָה כְּרַבִּי יוֹסֵי. וְהָנֵי שְׁלֹשָׁה עָשָׂר דָּבָר דַּחֲשִׁיב בְּמַתְנִיתִין, בְּבָבָא קַמַּיְתָא אִיכָּא תִּשְׁעָה, דִּשְׁחִיטָתָהּ וּמְלִיקָתָהּ חֲדָא חֲשִׁיב לְהוּ, דְּתַרְוַיְהוּ הֲווּ טָהֳרָה לִטְרֵפָתָהּ, וְהַכְּנָפַיִם, וְהַנּוֹצָה, וְהַחַרְטוֹם, וְהַצִּפָּרְנַיִם, הֲרֵי שְׁלֹשָׁה עָשָׂר דָּבָר: 

~ פרק א - משנה ג
<B>נִבְלַת עוֹף טָמֵא.</B> שֶׁאֵין סוֹפָהּ לְטַמֵּא טֻמְאָה חֲמוּרָה, שֶׁאֵינָהּ מְטַמְּאָה אָדָם וּבְגָדִים: <B>צְרִיכָה מַחֲשָׁבָה.</B> שֶׁיַּחֲשֹׁב עָלֶיהָ לַאֲכִילָה: <B>וְהֶכְשֵׁר.</B> מַיִם אוֹ שְׁאָר מַשְׁקִין, וְאַחַר כָּךְ תִּגַּע בְּשֶׁרֶץ: <B>לִפְסֹל אֶת הַגְּוִיָּה.</B> אִם נִטְמֵאת וְאָכַל מִמֶּנָּה חֲצִי פְּרָס שֶׁהִיא בֵּיצָה וּמֶחֱצָה {יג}, נִפְסַל גּוּפוֹ לֶאֱכֹל בַּתְּרוּמָה עַד שֶׁיִּטְבֹּל: <B>וְאֵין בָּהּ כַּזַּיִת בְּבֵית הַבְּלִיעָה.</B> דִּכְתִיב (שָׁם כב) נְבֵלָה וּטְרֵפָה לֹא יֹאכַל לְטָמְאָה בָהּ, מִי שֶׁאִסּוּרוֹ מִשּׁוּם אוֹכֵל נְבֵלָה מְטַמֵּא בַּאֲכִילָה בְּבֵית הַבְּלִיעָה, יָצָא זֶה שֶׁאֵין אִסּוּרוֹ מִשּׁוּם בַּל תֹּאכַל נְבֵלָה אֶלָּא מִשּׁוּם בַּל תֹּאכַל דָּבָר טָמֵא: <B>וְהָאוֹכְלָהּ אֵין טָעוּן הֶעֱרֵב שֶׁמֶשׁ.</B> הָאוֹכֵל חֲצִי פְּרָס מִמֶּנָּה לְאַחַר שֶׁנִּטְמֵאת, שֶׁהוּא פּוֹסֵל אֶת הַגְּוִיָּה לֶאֱכֹל בַּתְּרוּמָה, אִם טָבַל לְאַחַר שֶׁאֲכָלָהּ מֻתָּר בַּתְּרוּמָה מִיָּד וְאֵין טָעוּן הַעֲרֵב שֶׁמֶשׁ: <B>וְאֵין חַיָּבִים עָלֶיהָ עַל בִּיאַת מִקְדָּשׁ.</B> אִם אָכַל חֲצִי פְּרָס נִבְלַת עוֹף טָמֵא וְנִכְנַס לַמִּקְדָּשׁ. דְּטֻמְאָה דְּרַבָּנָן הִיא {יד}, אַף עַל גַּב דְּשׂוֹרְפִין עָלֶיהָ תְּרוּמָה: <B>וְהָאוֹכֵל אֵבָר מִן הַחַי מִמֶּנָּה אֵינוֹ סוֹפֵג אֶת הָאַרְבָּעִים.</B> וְאַף עַל גַּב דְּאוֹכֵל כַּזַּיִת בֵּין בָּשָׂר וְגִידִים וַעֲצָמוֹת, דְּהַשְׁתָּא אֲפִלּוּ לְמַאן דְּאָמַר {טו} אֵבָר מִן הַחַי צָרִיךְ כַּזַּיִת דַּאֲכִילָה כְּתִיב בֵּיהּ, הָכָא אִיכָּא כַּזַּיִת, אֲפִלּוּ הָכִי אֵינוֹ סוֹפֵג אֶת הָאַרְבָּעִים {טז}. וּמִשּׁוּם טָמֵא לֹא מִחַיַּב, דְּלֵיכָּא כַּזַּיִת בָּשָׂר: <B>וְאֵין שְׁחִיטָתָהּ מְטַהַרְתָּהּ.</B> בַּאֲכִילָה, לְבֶן נֹחַ שֶׁמֻּתָּר בְּעוֹף טָמֵא וְאָסוּר בְּאֵבָר מִן הַחַי, וְאִם שְׁחָטָהּ וְהִיא מְפַרְכֶּסֶת לֹא טִהֲרַתָּהּ שְׁחִיטָתָהּ בַּאֲכִילָה עַד שֶׁתָּמוּת, אַף עַל גַּב דְּבִטְהוֹרָה אֲפִלּוּ מְפַרְכֶּסֶת מַתֶּרֶת הַשְּׁחִיטָה לְבֶן נֹחַ מִגּוֹ דְּמִכַּשְּׁרָה לְיִשְׂרָאֵל. וְהָכִי מִפָּרְשָׁה מַתְנִיתִין בְּשִׁלְהֵי פֶּרֶק גִּיד הַנָּשֶׁה: 

~ פרק א - משנה ד
<B>וּבַבְּהֵמָה הָעוֹר וְהָרֹטֶב.</B> כֻּלַּהּ מַתְנִיתִין מִפָּרְשָׁה בְּחֻלִּין פֶּרֶק הָעוֹר וְהָרֹטֶב: 

~ פרק א - משנה ה
<B>מִצְטָרְפִין זֶה עִם זֶה לְטַמֵּא.</B> אִם אֵין בְּאֶחָד מֵהֶן כַּבֵּיצָה, מִצְטָרְפִין לְשִׁעוּר לְטַמֵּא כַּקַּל שֶׁבִּשְׁנֵיהֶם, שֶׁאִם נָגַע בַּתְּרוּמָה פְּסָלָהּ, כְּדִין אֹכֶל שֶׁנִּטְמָא בִּוְלַד הַטֻּמְאָה שֶׁפּוֹסֵל אֶת הַתְּרוּמָה וְאֵינוֹ מְטַמְּאָהּ: <B>כַּחֲצִי בֵיצָה וְכוּ'.</B> שֶׁבְּלָלָן זֶה בָּזֶה: <B>שֵׁנִי.</B> הַתַּעֲרֹבֶת הַזֶּה תּוֹרַת שֵׁנִי עָלָיו וּפוֹסֵל אֶת הַתְּרוּמָה: <B>שְׁלִישִׁי.</B> וּפוֹסֵל אֶת הַקֹּדֶשׁ: <B>רִאשׁוֹן.</B> וְעוֹשֶׂה מַגָּעוֹ שֵׁנִי. דְּהָא אִיכָּא שִׁעוּרָא דְּרִאשׁוֹן בַּגְּוִיָּה לִתֵּן טֻמְאָה: <B>חִלְּקָן זֶה שֵׁנִי וְזֶה שֵׁנִי.</B> שֶׁהֲרֵי בְּכָל אֶחָד חֲצִי שִׁעוּר דְּרִאשׁוֹן וַחֲצִי שִׁעוּר דְּשֵׁנִי, וּתְנַן לְעֵיל רִאשׁוֹן וְשֵׁנִי מִצְטָרְפִין לַקַּל שֶׁבָּהֶן: 

~ פרק א - משנה ו
<B>[כָּל הָנָךְ בָּבוֹת פְּשׁוּטוֹת הֵן].</B> וְכָל מָקוֹם שֶׁאֲנִי יָכוֹל לִתְלוֹת שֶׁיֵּשׁ כַּבֵּיצָה מִן הֶחָמוּר בָּזֶה וּבָזֶה, אָזְלִינַן בָּתַר חָמוּר. וְאִם לָאו, אָזְלִינַן בָּתַר הַקַּל: 

~ פרק א - משנה ז
<B>מִקְרָצוֹת.</B> חֲתִיכוֹת שֶׁל בָּצֵק. לְשׁוֹן קֶרֶץ מִצָּפוֹן בָּא (יִרְמְיָה מו): <B>נוֹשְׁכוֹת זוֹ אֶת זוֹ.</B> שֶׁהֵן דְּבוּקוֹת זוֹ בָּזוֹ וְאִי אֶפְשָׁר לְהַפְרִישָׁן אֶלָּא אִם כֵּן נוֹשְׁכוֹת זוֹ מִזּוֹ: <B>כֻּלָּן תְּחִלָּה.</B> דַּחֲשׁוּבוֹת כְּאַחַת וּכְאִלּוּ נָגַע בְּכֻלָּן: <B>פֵּרְשׁוּ.</B> הַחֲתִיכוֹת זוֹ מִזּוֹ: <B>בְּמַשְׁקִין כֻּלָּן שְׁנִיּוֹת.</B> דְּמַשְׁקִין תְּחִלָּה הֲווּ וְעוֹשִׂין שֵׁנִי: <B>בְּיָדַיִם כֻּלָּן שְׁלִישִׁיּוֹת.</B> דְּיָדַיִם שְׁנִיּוֹת הֵן, וְעוֹשׂוֹת שְׁלִישִׁי בַּתְּרוּמָה: 

~ פרק א - משנה ח
<B>מִקְרֶצֶת.</B> חֲתִיכַת בָּצֵק שֶׁהָיְתָה תְּחִלָּה וְחִבֵּר לָהּ חֲתִיכוֹת אֲחֵרוֹת: <B>כֻּלָּן תְּחִלָּה.</B> וְהַנּוֹגֵעַ בָּאֲחֵרוֹת כְּנוֹגֵעַ בָּרִאשׁוֹן לַטֻּמְאָה, דַּחֲשִׁיבָא חִבּוּר. וְכֵן נַמִּי הָיְתָה שְׁנִיָּה, חֲשׁוּבוֹת חִבּוּר, מֵאַחַר דְּאִם פָּרְשׁוּ אִשְׁתְּיַר בְּהוּ טֻמְאָה. אֲבָל הָיְתָה שְׁלִישִׁית, דְּאִם פָּרְשׁוּ לֵית בְּהוּ טֻמְאָה, דְּאֵין שְׁלִישִׁי עוֹשֶׂה רְבִיעִי בַּתְּרוּמָה {יז}, אֲפִלּוּ כִּי לֹא פָּרְשׁוּ לָא חֲשִׁיבָן חִבּוּר, וּטְהוֹרוֹת: 

~ פרק א - משנה ט
<B>כִּכְּרוֹת הַקֹּדֶשׁ.</B> כְּגוֹן שְׁתֵּי הַלֶּחֶם וְלֶחֶם הַפָּנִים וּמְנָחוֹת וְכַיּוֹצֵא בָּהֶן: <B>שֶׁבְּתוֹךְ גֻּמּוֹתֵיהֶן מַיִם הַמְקֻדָּשִׁים.</B> שֶׁהָיוּ בְּתוֹךְ הַגֻּמּוֹת שֶׁעַל גַּבֵּי הַכִּכָּר מַיִם שֶׁנַּעֲשׂוּ עַל טָהֳרַת הַקֹּדֶשׁ, וְנִטְמָא כִּכָּר אֶחָד בְּשֶׁרֶץ, וְנָגַע הַכִּכָּר שֶׁנִּטְמָא בַּשֵּׁנִי, וְהַשֵּׁנִי בַּשְּׁלִישִׁי, וַאֲפִלּוּ הֵן מֵאָה כֻּלָּן טְמֵאִים, וְאַף עַל פִּי שֶׁלֹּא נָגְעוּ בַּמַּיִם שֶׁבַּכִּכָּר אֶלָּא נָגַע כָּל כִּכָּר בַּחֲבֵרוֹ, נִטְמְאוּ כֻּלָּן, שֶׁחִבַּת הַקֹּדֶשׁ עוֹשָׂה כְּאִלּוּ הַמַּשְׁקֶה שֶׁבְּתוֹךְ כָּל כִּכָּר שֶׁהוּא נַעֲשָׂה תְּחִלָּה הוּא שֶׁנָּגַע בַּכִּכָּר וְטִמְּאוֹ. אֲבָל בַּתְּרוּמָה אֵינוֹ כֵּן, אֶלָּא הַכִּכָּר הָרִאשׁוֹן הַנִּטְמָא בַּשֶּׁרֶץ בִּלְבַד מְטַמֵּא אֶת חֲבֵרוֹ לִהְיוֹת שֵׁנִי, וְהַשֵּׁנִי פּוֹסֵל אֶת הַשְּׁלִישִׁי, וְתוּ לֹא, וְלֹא חָיְשִׁינַן לְמַשְׁקֶה שֶׁבְּתוֹךְ הַגֻּמָּא: <B>אִם יֵשׁ בֵּין הַכִּכָּרוֹת מַשְׁקֶה טוֹפֵחַ אַף בַּתְּרוּמָה כֻּלָּן טְמֵאוֹת.</B> הַמַּשְׁקֶה טוֹפֵחַ שֶׁבֵּין כָּל כִּכָּר וְכִכָּר חוֹזֵר לִהְיוֹת תְּחִלָּה, וּמְטַמֵּא הַכִּכָּר שֶׁהוּא נוֹגֵעַ בּוֹ לַעֲשׂוֹתוֹ שֵׁנִי, וְכֵן לְעוֹלָם. פֵּרוּשׁ אַחֵר, כִּכְּרוֹת הַקֹּדֶשׁ הַמֻּנָּחוֹת בְּטַבְלָא הָעֲשׂוּיָה גֻּמּוֹת גֻּמּוֹת, וְכָל כִּכָּר מֻנָּח בְּתוֹךְ גֻּמָּא שֶׁלּוֹ. וְהַמַּיִם הַמְקֻדָּשִׁים גָּרְסִינַן, פֵּרוּשׁ, וְכֵן הַמַּיִם הַמְקֻדָּשִׁים הַמֻּנָּחִים בִּכְלִי הֶעָשׂוּי גֻּמּוֹת גֻּמּוֹת, אִם נִטְמָא אֶחָד מֵהֶן בְּשֶׁרֶץ, נִטְמְאוּ כֻּלָּן, שֶׁהַכְּלִי מְצָרֵף מַה שֶּׁבְּתוֹכוֹ לַקֹּדֶשׁ, אֲבָל לֹא לַתְּרוּמָה, דְּבַתְּרוּמָה אֵינוֹ מְטַמֵּא אֶלָּא רִאשׁוֹן וְשֵׁנִי וּפוֹסֵל שְׁלִישִׁי הֵיכָא דְּנָגְעוּ זֶה בָּזֶה, וְאֵין כְּלִי מְצָרֵף. וְאִם יֵשׁ בֵּין הַגֻּמּוֹת מַשְׁקֶה טוֹפֵחַ הַכֹּל טָמֵא, שֶׁהַכִּכָּר שֶׁהוּא שֵׁנִי עוֹשֶׂה הַמַּשְׁקֶה רִאשׁוֹן וְחוֹזֵר וּמְטַמֵּא כִּכָּר הָאַחֵר, וְכֵן כֻּלָּם: 

^ פרק ב

~ פרק ב - משנה א
<B>הָאִשָּׁה.</B> בְּאִשָּׁה טְהוֹרָה אַיְרֵי: <B>שֶׁהָיְתָה כוֹבֶשֶׁת יָרָק.</B> שֶׁל תְּרוּמָה בִּקְדֵרָה. וְאוֹתוֹ יָרָק לֹא הֻכְשַׁר לְקַבֵּל טֻמְאָה {א}, אֶלָּא כְּדֶרֶךְ הַכּוֹבְשִׁים שֶׁמְּחַתְּכִים אֶת הַיָּרָק בְּלֹא מַשְׁקֶה וּמוֹלְחִים אוֹתוֹ וְנוֹתְנִים בִּקְדֵרָה אוֹ בְּחָבִית וְאַחַר כָּךְ נוֹתְנִים עָלָיו יַיִן אוֹ חֹמֶץ אוֹ שֶׁמֶן, (וְהֻכְשַׁר אוֹתוֹ הֶעָלֶה): <B>נָגְעָה.</B> בְּיָדַיִם מְסֹאָבוֹת {ב} שֶׁפּוֹסְלִים אֶת הַתְּרוּמָה: <B>בְּעָלֶה.</B> שֶׁל יָרָק שֶׁהָיָה חֶצְיוֹ בַּקְּדֵרָה עִם הַמַּשְׁקִין וְחֶצְיוֹ חוּץ לַקְּדֵרָה נָגוּב, וְנָגְעָה בְּמָקוֹם הַנָּגוּב: <B>אַף עַל פִּי שֶׁיֶּשׁ בּוֹ כַבֵּיצָה.</B> שֶׁהוּא שִׁעוּר לְטַמֵּא אֳכָלִים: <B>הוּא טָמֵא.</B> אוֹתוֹ הֶעָלֶה: <B>וְהַכֹּל טָהוֹר.</B> שְׁאָר הַיָּרָק וְהַמַּשְׁקִין שֶׁבַּקְּדֵרָה. דְּלֹא אָתֵי הַאי עָלֶה שֶׁמִּקְצָתוֹ בַּקְּדֵרָה וּמְטַמֵּא לְהוּ, דְּיָדַיִם שְׁנִיּוֹת, וְהֶעָלֶה שְׁלִישִׁי, וְאֵין שְׁלִישִׁי עוֹשֶׂה רְבִיעִי בַּתְּרוּמָה: <B>נָגְעָה.</B> בִּסְתָם יָדַיִם שֶׁהֵם שְׁנִיּוֹת: <B>בִּמְקוֹם מַשְׁקֶה.</B> כְּלוֹמַר בְּמָקוֹם שֶׁאֵין הֶעָלֶה נָגוּב, נַעֲשָׂה מַשְׁקֶה שֶׁעָלָיו תְּחִלָּה, דְּכָל הַפּוֹסֵל אֶת הַתְּרוּמָה מְטַמֵּא מַשְׁקִין לִהְיוֹת תְּחִלָּה, וְהַמַּשְׁקֶה עוֹשֶׂה אֶת הֶעָלֶה שֵׁנִי, הִלְכָּךְ כְּשֶׁיֵּשׁ בֶּעָלֶה כַּבֵּיצָה הַיְנוּ שִׁעוּר לְטַמֵּא אֲחֵרִים: <B>הַכֹּל טָמֵא.</B> אַף הַקְּדֵרָה עַצְמָהּ, דְּמִקְצָת עָלֶה שֶׁבַּקְּדֵרָה עוֹשֶׂה מַשְׁקֶה שֶׁבַּקְּדֵרָה תְּחִלָּה וְחוֹזְרִין וּמְטַמְּאִין אֶת הַקְּדֵרָה, כִּדְאִיתָא בְּפֶרֶק קַמָּא דְּשַׁבָּת, הָאֳכָלִים וְהַכֵּלִים שֶׁנִּטְמְאוּ בְּמַשְׁקִין: <B>אֵין בּוֹ כַבֵּיצָה הוּא טָמֵא.</B> אוֹתוֹ עָלֶה שֶׁנָּגְעָה בוֹ: <B>וְהַכֹּל טָהוֹר.</B> דְּפָחוֹת מִכַּבֵּיצָה אֵין מְטַמֵּא אַחֵר: <B>חָזַר לַקְּדֵרָה.</B> אוֹתוֹ מְקוֹם הַמַּשְׁקֶה {ג} שֶׁנָּגַע בּוֹ: <B>הַכֹּל טָמֵא.</B> אַף עַל פִּי שֶׁאֵין בֶּעָלֶה כַּבֵּיצָה, שֶׁהַמַּשְׁקֶה שֶׁנָּגַע בּוֹ חָזַר וְטִמֵּא כָּל מַה שֶּׁבַּקְּדֵרָה, וְאַף הַקְּדֵרָה עַצְמָהּ: <B>הָיְתָה מַגַּע טְמֵא מֵת.</B> אִשָּׁה זוֹ שֶׁכּוֹבֶשֶׁת אֶת הַיָּרָק. הֲרֵי הָאִשָּׁה רִאשׁוֹן וְהֶעָלֶה שֶׁנָּגְעָה בּוֹ שֵׁנִי, הִלְכָּךְ אִם יֵשׁ בּוֹ כַּבֵּיצָה הַכֹּל טָמֵא: <B>הָיְתָה טְבוּלַת יוֹם מְנַעֶרֶת אֶת הַקְּדֵרָה.</B> דְּהַשְׁתָּא יֵשׁ בְּאִשָּׁה זוֹ שְׁתֵּי טֻמְאוֹת, חֲדָא דִּטְבוּלַת יוֹם וְאִידָךְ דִּסְתָם יָדַיִם שֶׁהֵם שְׁנִיּוֹת, כִּדְּקָתָנֵי בְּיָדַיִם מְסֹאֲבוֹת. וְתַרְוַיְהוּ צְרִיכִין מִשּׁוּם סֵיפָא {ה}. מְנַעֶרֶת, מְעָרָה {ו} מַה שֶּׁבְּתוֹךְ הַקְּדֵרָה. לִישָׁנָא אַחֲרִינָא, מְנַעֶרֶת, מְגִיסָה בְּתוֹךְ הַקְּדֵרָה בְּכַף שֶׁבְּיָדָהּ: <B>סָפֵק מִן הַקְּדֵרָה נִתְּזוּ.</B> וְלֹא נִטְמָא מַה שֶּׁבְּתוֹכָהּ: <B>סָפֵק שֶׁהַקֶּלַח.</B> שֶׁכֻּלּוֹ מָלֵא מַשְׁקֶה וְהוּא בְּתוֹךְ הַקְּדֵרָה נָגַע בְּיָדֶיהָ: <B>הַיָּרָק פָּסוּל.</B> מִשּׁוּם סְפֵקָא דִּטְבוּל יוֹם. אֲבָל מִשּׁוּם סְפֵק יָדַיִם לֹא, כְּדִתְנַן בְּפֶרֶק ב' דִּטְבוּל יוֹם (מִשְׁנָה ב), חֹמֶר בִּטְבוּל יוֹם שֶׁסְּפֵק טְבוּל יוֹם פּוֹסֵל אֶת הַתְּרוּמָה, וְהַיָּדַיִם סְפֵקָן טָהוֹר: <B>וְהַקְּדֵרָה טְהוֹרָה.</B> דְּמִשּׁוּם טְבוּל יוֹם לֹא מְטַמְּאָה אֲפִלּוּ וַדַּאי נָגְעָה בַּמַּשְׁקִין, דְּאֵין טְבוּל יוֹם עוֹשֶׂה מַשְׁקֶה תְּחִלָּה, כְּדִתְנַן (פָּרָה פ"ח מ"ו), כָּל הַפּוֹסֵל אֶת הַתְּרוּמָה מְטַמֵּא אֶת הַמַּשְׁקִין לִהְיוֹת תְּחִלָּה חוּץ מִטְּבוּל יוֹם. וְאִי מִשּׁוּם יָדַיִם, לֹא מְטַמְּאָה, דְּכֵיוָן דִּסְפֵקָא הוּא שֶׁמָּא נִתְּזוּ עַל יָדֶיהָ, מִסְּפֵיקָא קְדֵרָה טְהוֹרָה, שֶׁסְּפֵק יָדַיִם לְטַמֵּא, טָהוֹר: 

~ פרק ב - משנה ב
<B>הָאוֹכֵל אֹכֶל רִאשׁוֹן.</B> נַעֲשֶׂה גּוּפוֹ רִאשׁוֹן לִהְיוֹת מַגָּעוֹ שֵׁנִי. וְהָאוֹכֵל אֹכֶל שֵׁנִי נַעֲשֶׂה גּוּפוֹ שֵׁנִי, וְאִם נָגַע בַּתְּרוּמָה פְּסָלָהּ. אֵלּוּ מִשְּׁמֹנָה עָשָׂר דָּבָר שֶׁגָּזְרוּ בּוֹ בַּיּוֹם. וְדַוְקָא שֶׁאָכַל חֲצִי פְּרָס {ז}, שֶׁהוּא בֵּיצָה וּמֶחֱצָה לְהָרַמְבַּ"ם וּשְׁתֵּי בֵּיצִים לְרַשִׁ"י, שֶׁזֶהוּ שִׁעוּר אֳכָלִים לִפְסֹל אֶת הַגְּוִיָּה: <B>רַבִּי יְהוֹשֻׁעַ אוֹמֵר הָאוֹכֵל אֹכֶל רִאשׁוֹן וְאֹכֶל שֵׁנִי נַעֲשֶׂה גּוּפוֹ שֵׁנִי.</B> דִּסְבִירָא לֵיהּ דְּלֹא מְשַׁוִּינַן לֵיהּ לָאוֹכֵל כַּמַּאֲכָל עַצְמוֹ, וְהַאי דִּמְשַׁוֵּי לָאוֹכֵל אֹכֶל שֵׁנִי שֵׁנִי וְלֹא שְׁלִישִׁי, לְפִי שֶׁמָּצִינוּ שֵׁנִי עוֹשֶׂה שֵׁנִי עַל יְדֵי מַשְׁקִין {ט}, שֶׁהַמַּשְׁקִין שֶׁנִּטְמְאוּ בְּשֵׁנִי הֵן נַעֲשִׂים תְּחִלָּה וְהַנּוֹגֵעַ בָּהֶם הָוֵי שֵׁנִי, וְאִי הֲוָה מְשַׁוִּינַן לֵיהּ לָאוֹכֵל אֹכֶל שֵׁנִי שְׁלִישִׁי לֹא הָיָה פּוֹסֵל אֶת הַתְּרוּמָה, דְּאֵין שְׁלִישִׁי עוֹשֶׂה רְבִיעִי בַּתְּרוּמָה, וַחֲכָמִים גָּזְרוּ עַל הָאוֹכֵל אֹכֶל שֵׁנִי שֶׁיִּהְיֶה פּוֹסֵל אֶת הַתְּרוּמָה, מִשּׁוּם דְּזִמְנִין אָכֵיל אֳכָלִים טְמֵאִים וְשָׁדֵי מַשְׁקִין שֶׁל תְּרוּמָה לְתוֹךְ פִּיו בְּעוֹד שֶׁאֳכָלִים טְמֵאִים בְּפִיו וּפָסֵיל לְהוּ, הִלְכָּךְ אַף עַל גַּב דִּבְאוֹכֵל אֹכֶל רִאשׁוֹן לֹא מְשַׁוִּינַן לֵיהּ לָאוֹכֵל כַּמַּאֲכָל עַצְמוֹ, בְּאוֹכֵל אֹכֶל שֵׁנִי מְשַׁוִּינַן לֵיהּ שֵׁנִי כְּמוֹ הַמַּאֲכָל, כְּדֵי שֶׁיִּפְסֹל אֶת הַתְּרוּמָה: <B>שְׁלִישִׁי שֵׁנִי לַקֹּדֶשׁ.</B> הָאוֹכֵל אֹכֶל שְׁלִישִׁי נַעֲשֶׂה גּוּפוֹ שֵׁנִי לַקֹּדֶשׁ {י}, וַעֲבִיד שְׁלִישִׁי וּרְבִיעִי בַּקֹּדֶשׁ: <B>וְלֹא שֵׁנִי לַתְּרוּמָה.</B> דְּאִי נָגַע בַּתְּרוּמָה לֹא פְּסָלָהּ. וּמִיהוּ אָסוּר הוּא לֶאֱכֹל בַּתְּרוּמָה, וְהָכִי מוּכָח {יא} בַּגְּמָרָא פֶּרֶק ב' דְּחֻלִּין [דַּף לד]: <B>בְּחֻלִּין שֶׁנַּעֲשׂוּ עַל טָהֳרַת תְּרוּמָה.</B> כְּלוֹמַר הַאי אוֹכֵל אֹכֶל רִאשׁוֹן וְאוֹכֵל אֹכֶל שֵׁנִי וּשְׁלִישִׁי דִּתְנִינַן בְּמַתְנִיתִין, בְּחֻלִּין שֶׁנַּעֲשׂוּ עַל טָהֳרַת תְּרוּמָה קָמַיְרֵי, דְּחֻלִּין גְּרֵידָא אֵין בָּהֶם שְׁלִישִׁי: 

~ פרק ב - משנה ג
<B>הָרִאשׁוֹן שֶׁבַּחֻלִּין טָמֵא וּמְטַמֵּא.</B> תְּרוּמָה. שֶׁכִּכָּר שֶׁל תְּרוּמָה שֶׁנָּגַע בְּרִאשׁוֹן שֶׁל חֻלִּין, נַעֲשֶׂה שֵׁנִי וּפוֹסֵל אֶת הַשְּׁלִישִׁי: <B>וְהַשֵּׁנִי.</B> שֶׁבַּחֻלִּין. פּוֹסֵל אֶת הַתְּרוּמָה וְאֵינוֹ מְטַמֵּא, דִּשְׁלִישִׁי דִּתְרוּמָה לָא עֲבִיד רְבִיעִי, הִלְכָּךְ שְׁלִישִׁי דִּתְרוּמָה לֹא מִקְרֵי טָמֵא אֶלָּא פָּסוּל: <B>וְהַשְּׁלִישִׁי.</B> שֶׁל חֻלִּין. הָכִי קָאָמַר, וְאִם יֵשׁ בְּאוֹתָן חֻלִּין שְׁלִישִׁי, כְּגוֹן שֶׁנַּעֲשׂוּ עַל טָהֳרַת תְּרוּמָה: <B>נֶאֱכָל בִּנְזִיד הַדָּמַע.</B> בְּתַבְשִׁיל [שֶׁתְּרוּמָה] מְעֹרֶבֶת בּוֹ. וְהַתְּרוּמָה קְרוּיָה דֶּמַע, שֶׁנֶּאֱמַר (שְׁמוֹת כב) מְלֵאָתְךָ וְדִמְעֲךָ לֹא תְאַחֵר. וּבְפֶרֶק ב' דְּחֻלִּין מוֹכִיחַ דְּדַוְקָא כְּשֶׁאֵין בִּנְזִיד הַדֶּמַע כַּזַּיִת תְּרוּמָה בִּכְדֵי אֲכִילַת פְּרָס הוּא דְּשָׁרֵי לֵיהּ לֶאֱכֹל אֹכֶל שְׁלִישִׁי, אֲבָל אִי אִיכָּא כַּזַּיִת תְּרוּמָה בִּכְדֵי אֲכִילַת פְּרָס, אָסוּר, דְּקַיְמָא לָן הָאוֹכֵל אֹכֶל שְׁלִישִׁי מֵחֻלִּין שֶׁנַּעֲשׂוּ עַל טָהֳרַת תְּרוּמָה, נִפְסַל גּוּפוֹ מִלֶּאֱכֹל בַּתְּרוּמָה: 

~ פרק ב - משנה ד
<B>הָרְבִיעִי נֶאֱכָל בִּנְזִיד הַקֹּדֶשׁ.</B> כְּלוֹמַר, וְאִם יֵשׁ בְּאוֹתָהּ תְּרוּמָה רְבִיעִי, כְּגוֹן שֶׁנַּעֲשֵׂית עַל טָהֳרַת הַקֹּדֶשׁ. וְכֵן הַחֲמִישִׁי נֶאֱכָל בִּנְזִיד הַקֹּדֶשׁ דְּקָתָנֵי לְקַמָּן, הָכִי קָאָמַר, וְאִם יֵשׁ בְּאוֹתוֹ קֹדֶשׁ חֲמִישִׁי, כְּגוֹן שֶׁנַּעֲשָׂה עַל טָהֳרַת חַטָּאת שֶׁל אֵפֶר פָּרָה, דְּאָמְרִינַן בִּגְדֵי אוֹכְלֵי קֹדֶשׁ מִדְרָס לְחַטָּאת נֶאֱכָל בִּנְזִיד הַקֹּדֶשׁ, מֻתָּר לְעָרֵב בּוֹ תַּבְשִׁיל שֶׁל קֹדֶשׁ טָהוֹר: 

~ פרק ב - משנה ו
<B>הַשֵּׁנִי שֶׁבְּחֻלִּין מְטַמֵּא מַשְׁקֵה חֻלִּין.</B> דְּכָל הַפּוֹסֵל אֶת הַתְּרוּמָה מְטַמֵּא מַשְׁקִים לִהְיוֹת תְּחִלָּה: <B>מְטַמֵּא מַשְׁקֵה קֹדֶשׁ.</B> דְּכָל הַפּוֹסֵל אֶת הַקֹּדֶשׁ מְטַמֵּא מַשְׁקִין (קֹדֶשׁ) לִהְיוֹת תְּחִלָּה לַקֹּדֶשׁ: <B>שֶׁנַּעֲשׂוּ עַל טָהֳרַת הַקֹּדֶשׁ.</B> כְּלוֹמַר, הָא דְּאָמְרִינַן דִּשְׁלִישִׁי שֶׁל תְּרוּמָה פּוֹסֵל וְלֹא מְטַמֵּא אֳכָלֵי קֹדֶשׁ, הָנֵי מִלֵּי כְּשֶׁנַּעֲשֵׂית עַל טָהֳרַת הַקֹּדֶשׁ. אֲבָל נַעֲשֵׂית עַל טָהֳרַת תְּרוּמָה, שֶׁלֹּא שְׁמָרָהוּ עַל טָהֳרַת הַקֹּדֶשׁ, הַשְּׁלִישִׁי מְטַמֵּא שְׁנַיִם וּפוֹסֵל אֶחָד בַּקֹּדֶשׁ. שֶׁטָּהֳרָתָהּ שֶׁל תְּרוּמָה טֻמְאָה הִיא אֵצֶל הַקֹּדֶשׁ, וַהֲרֵי זֶה הַשְּׁלִישִׁי דִּתְרוּמָה חָשׁוּב אֵצֶל הַקֹּדֶשׁ כְּאִלּוּ נִטְמָא בַּשֶּׁרֶץ עַצְמוֹ {יד}: 

~ פרק ב - משנה ז
<B>רַבִּי אֱלִיעֶזֶר אוֹמֵר שְׁלָשְׁתָּן שָׁוִין.</B> כְּדִמְפָרֵשׁ וְאָזֵיל, דְּלֵית לֵיהּ לְרַבִּי אֱלִיעֶזֶר טָהֳרָתָהּ שֶׁל תְּרוּמָה טֻמְאָה הִיא אֵצֶל הַקֹּדֶשׁ: <B>הַשְּׁלִישִׁי שֶׁבְּכֻלָּן.</B> לֹא מַשְׁכַּחַת שְׁלִישִׁי בְּחֻלִּין אֶלָּא אִם כֵּן נַעֲשׂוּ עַל טָהֳרַת תְּרוּמָה {טו}. וְאֵין הֲלָכָה כְּרַבִּי אֱלִיעֶזֶר: 

~ פרק ב - משנה ח
<B>הָאוֹכֵל אֹכֶל שֵׁנִי לֹא יַעֲשֶׂה בְּבֵית הַבָּד.</B> לֹא יִתְעַסֵּק לַעֲשׂוֹת שֶׁמֶן בְּבֵית הַבַּד, דְּהָא מוֹדֶה רַבִּי יְהוֹשֻׁעַ לְעֵיל לְרַבִּי אֱלִיעֶזֶר שֶׁהָאוֹכֵל אֹכֶל שֵׁנִי הוּא עַצְמוֹ נַעֲשֶׂה שֵׁנִי וּפוֹסֵל אֶת הַתְּרוּמָה וּמְטַמֵּא מַשְׁקִין לִהְיוֹת תְּחִלָּה, (דְּהַיְנוּ הַשֶּׁמֶן): <B>עַל גַּב הַקֹּדֶשׁ.</B> עַל טָהֳרַת הַקֹּדֶשׁ: <B>הֲרֵי אֵלּוּ כְחֻלִּין.</B> וְאֵין בָּאִים לִכְלַל שְׁלִישִׁי {טז}: <B>הֲרֵי אֵלּוּ כִתְרוּמָה.</B> וְיֵשׁ בָּהֶם שְׁלִישִׁי. וְהָנֵי תַּנָּאֵי תַּרְוַיְהוּ סְבִירָא לְהוּ חֻלִּין שֶׁנַּעֲשׂוּ עַל טָהֳרַת הַקֹּדֶשׁ לָאו כְּקֹדֶשׁ דָּמוּ, וְשֶׁאֵין לְךָ דָּבָר שֶׁעוֹשֶׂה רְבִיעִי {יז} בַּקֹּדֶשׁ אֶלָּא קֹדֶשׁ מְקֻדָּשׁ {יח} בִּלְבַד, וּפְלִיגָא אַמַּתְנִיתִין דִּלְעֵיל דְּקָתָנֵי הַשְּׁלִישִׁי שֶׁבְּכֻלָּן פּוֹסֵל לְאֳכָלֵי קֹדֶשׁ: 

^ פרק ג

~ פרק ג - משנה א
<B>הָרֹטֶב וְהַגְּרִיסִין.</B> שֶׁהֵן מַשְׁקֶה טוֹפֵחַ. שֶׁהֵן לַחִין כָּל כָּךְ שֶׁיֵּשׁ בָּהֶן טוֹפֵחַ עַל מְנָת לְהַטְפִּיחַ: <B>הֲרֵי אֵלּוּ תְּחִלָּה.</B> דַּחֲשׁוּבִים כְּמַשְׁקִין: <B>קָרְשׁוּ הֲרֵי אֵלּוּ שְׁנִיִּים.</B> דְּכֵיוָן שֶׁנִּקְרְשׁוּ, חֲשׁוּבִים כָּאֳכָלִים שֶׁנָּגְעוּ בְּמַשְׁקִין: <B>חָזְרוּ וְנִמֹּחוּ כַּבֵּיצָה מְכֻוָּן טָהוֹר.</B> דְּיָצָא מֵהֶן תּוֹרַת אֹכֶל וְיָרַד עֲלֵיהֶן תּוֹרַת מַשְׁקֶה, וּפָרְחָה טֻמְאָתוֹ כְּשֶׁנִּשְׁתַּנּוּ, וְאֵין לְמַשְׁקֶה זֶה מִי שֶׁיְּטַמְּאֶנּוּ, דִּמְכִי יָצָאת טִפָּה רִאשׁוֹנָה אַמְעִיט הָאֹכֶל מִכַּבֵּיצָה, וּפָחוֹת מִכַּבֵּיצָה אֵין מְטַמֵּא אֲחֵרִים. אֲבָל יוֹתֵר מִכַּבֵּיצָה טָמֵא, כְּדִמְפָרֵשׁ טַעֲמָא, דִּמְכִי יָצָאת טִפָּה רִאשׁוֹנָה נִטְמֵאת אוֹתָהּ טִפָּה בְּכַבֵּיצָה אֹכֶל טָמֵא, וּכְשֶׁנִּמְחָה אַחַר כָּךְ כֻּלּוֹ חָזְרָה הַטִּפָּה וְטִמְּאָה אֶת הַכֹּל: 

~ פרק ג - משנה ב
<B>הַשֶּׁמֶן תְּחִלָּה לְעוֹלָם.</B> וְאַף עַל פִּי שֶׁקָּרַשׁ אֵינוֹ יוֹצֵא מִתּוֹרַת מַשְׁקֶה: <B>רַבִּי שִׁמְעוֹן שְׁזוּרִי אוֹמֵר אַף הַיָּיִן.</B> שֶׁקָּרַשׁ אֵינוֹ יוֹצֵא מִתּוֹרַת מַשְׁקֶה. וְאֵין הֲלָכָה כְּרַבִּי שִׁמְעוֹן שְׁזוּרִי: <B>גּוּשׁ שֶׁל זֵיתִים.</B> זֵיתִים הַרְבֵּה מְחֻבָּרִים יַחַד. וּבְגוּשׁ טָמֵא אַיְרֵי: <B>כַּבֵּיצָה מְכֻוָּן טָהוֹר.</B> הַתַּנּוּר. דְּאֵין אֹכֶל מְטַמֵּא כְּלִי. וּמַשְׁקֶה הַיּוֹצֵא מִן הַגּוּשׁ מֵחֲמַת הֶסֵּק אֵין לוֹ בַּמֶּה יְטַמֵּא, דְּמִכֵּיוָן דְּיָצָאת טִפָּה רִאשׁוֹנָה חָסֵר לֵיהּ מִכַּבֵּיצָה. אֲבָל כְּשֶׁיֵּשׁ בַּגּוּשׁ יוֹתֵר מִכַּבֵּיצָה, כְּשֶׁיָּצָאת טִפָּה רִאשׁוֹנָה עֲדַיִן נִשְׁאַר בַּגּוּשׁ כַּבֵּיצָה, וְנִטְמְאָה הַטִּפָּה בַּגּוּשׁ, וְחָזְרָה לִהְיוֹת תְּחִלָּה, וְטִמְּאָה הַטִּפָּה אֶת הַתַּנּוּר, שֶׁמַּשְׁקִין מְטַמְּאִים כְּלִי: <B>אִם הָיוּ פְרוּדִים.</B> אִם הָיוּ הַזֵּיתִים פְּרוּדִים, שֶׁאֵינָן גּוּשׁ: <B>אֲפִלּוּ הֵן מֵאָה.</B> כְּלוֹמַר אֲפִלּוּ הֵן שִׁעוּר מֵאָה בֵּיצִים אֵין מִצְטָרְפִין לְכַבֵּיצָה לְטַמֵּא אֶת שֶׁמֶן הַיּוֹצֵא, לִהְיוֹת תְּחִלָּה: 

~ פרק ג - משנה ג
<B>וּבִלְבַד שֶׁלֹּא יִגַּע בַּמַּשְׁקִין.</B> כְּגוֹן שֶׁדְּרָכָן בִּפְשׁוּטֵי כְּלֵי עֵץ שֶׁאֵינָן מִטַּמְּאִים, דְּהַשְׁתָּא אֵין כָּאן מִי שֶׁיְּטַמֵּא הַמַּשְׁקִין אֶלָּא הַזָּגִין שֶׁנָּגַע בָּהֶן טְמֵא מֵת, שֶׁהֲרֵי לֹא נִזְהַר מִנְּגִיעָתָן אֶלָּא מִשֶּׁיָּצָא מַשְׁקֶה, וּכְשֶׁהַמַּשְׁקִין נוֹגְעִים בַּזָּגִין כְּבָר חָסַר שִׁעוּר כַּבֵּיצָה, וְאֵין אֹכֶל מְטַמֵּא בְּפָחוֹת מִכַּבֵּיצָה: <B>יוֹתֵר מִכַּבֵּיצָה טָמֵא.</B> שֶׁכֵּיוָן שֶׁיָּצְאָה טִפָּה רִאשׁוֹנָה נִטְמֵאת בְּכַבֵּיצָה, דְּאַף עַל גַּב דְּאֵין מַשְׁקֶה הַנִּבְלָע בָּאֹכֶל מְקַבֵּל טֻמְאָה עִמּוֹ, מַשְׁלִים הוּא אֶת שִׁעוּרוֹ. דְּדִכְוָתֵיהּ אַשְׁכְּחַן בְּסָמוּךְ גַּבֵּי כַּזַּיִת מִן הַמֵּת וּמִן הַנְּבֵלָה שֶׁנִּתְמַעֲטוּ בַּחַמָּה וְהִנִּיחָן בַּגְּשָׁמִים וְתָפְחוּ, דִּגְשָׁמִים הַמֻּבְלָעִים מַשְׁלִימִין לְכַשִּׁעוּר: 

~ פרק ג - משנה ד
<B>הֲרֵי אֵלּוּ טְהוֹרִים.</B> אַכַּבֵּיצָה אֳכָלִים וְאַכַּזַּיִת מִן הַמֵּת וְכַזַּיִת מִן הַנְּבֵלָה וְכָעֲדָשָׁה מִן הַשֶּׁרֶץ קָאֵי {ג}: <B>הִנִּיחָן בַּגְּשָׁמִים וְנִתְפְּחוּ טְמֵאִין.</B> דְּכָל הַשִּׁעוּרִים בָּתַר גּוֹדְלַיְהוּ אָזְלִינַן {ה}. וּמֵהָכָא קַיְמָא לָן דְּאֵין דִּחוּי אֵצֶל אִסּוּרִים {ו}: 

~ פרק ג - משנה ה
<B>אִם טְמֵאוֹת טְמֵאוֹת.</B> כִּי הָא דִּתְנַן לְקַמָּן בְּפֶרֶק הַשֶּׁרֶץ וְהַצְּפַרְדֵּעַ [מִשְׁנָה ז'] נָגַע בְּאֶחָד בַּלַּיְלָה וְאֵין יָדוּעַ אִם חַי אִם מֵת וּבַשַּׁחַר עָמַד וּמְצָאוֹ מֵת, חֲכָמִים מְטַמְּאִים, שֶׁכָּל הַטֻּמְאוֹת כִּשְׁעַת מְצִיאָתָן. וְדַוְקָא בִּמְקוֹם מְצִיאָתָן, לְמַעוֹטֵי נָגַע בְּאֶחָד בַּלַּיְלָה בְּזָוִית זוֹ וּלְמָחָר מְצָאוֹ מֵת בְּזָוִית אַחֶרֶת וְכַיּוֹצֵא בָּזֶה: <B>אִם מְכֻסּוֹת מְכֻסּוֹת.</B> כְּגוֹן כְּלִי חֶרֶס הַמֻּקָּף צָמִיד פָּתִיל, לֹא אָמְרִינַן שֶׁמָּא בְּשָׁעָה שֶׁהָיָה הַמֵּת בָּאֹהֶל הָיָה מְגֻלֶּה וְעַכְשָׁיו מְכֻסֶּה, אוֹ אִם מְצָאוֹ מְגֻלֶּה לֹא אָמְרִינַן שֶׁמָּא בְּשָׁעָה שֶׁהָיָה הַמֵּת (בָּאֹהֶל) הָיָה מְכֻסֶּה וּמֻקָּף צָמִיד פָּתִיל: <B>מַחַט שֶׁנִּמְצֵאת מְלֵאָה חֲלֻדָּה.</B> שֶׁמְּעַכֶּבֶת אֶת הַתְּפִירָה, דַּחֲלֻדָּה כָּזוֹ מְטַהַרְתָּהּ מִידֵי טֻמְאָתָהּ: <B>אוֹ שְׁבוּרָה טְהוֹרָה.</B> וְלֹא אָמְרִינַן שֶׁמָּא כְּשֶׁהָיְתָה שְׁלֵמָה נִטְמְאָה וּכְשֶׁיְּתַקְּנוּהָ וְתַחֲזֹר שְׁלֵמָה תַּחֲזֹר לְטֻמְאָתָהּ הַיְשָׁנָה {ז}. וְהַיְנוּ פֵּרוּשָׁא דְּאִם טְהוֹרוֹת טְהוֹרוֹת דִּתְנַן לְעֵיל: 

~ פרק ג - משנה ו
<B>בְּחֶזְקַת טָהֳרָה.</B> וְאַף עַל גַּב דִּסְפֵק טֻמְאָה בִּרְשׁוּת הַיָּחִיד סְפֵקוֹ טָמֵא וְהַאי מָבוֹי רְשׁוּת הַיָּחִיד הוּא, אֲפִלּוּ הָכִי כֵּיוָן דִּסְפֵקָא הָוֵי בְּדָבָר שֶׁאֵין בּוֹ דַּעַת לִשָּׁאֵל, כְּגוֹן חֵרֵשׁ שׁוֹטֶה וְקָטָן, סְפֵקוֹ טָהוֹר, דְּהָכִי יָלְפִינַן מִקְּרָאֵי דִּכְתִיב [וַיִּקְרָא ז] וְהַבָּשָׂר אֲשֶׁר יִגַּע בְּכָל טָמֵא לֹא יֵאָכֵל, מַשְׁמַע וַדַּאי טָמֵא לֹא יֵאָכֵל, סָפֵק טָמֵא יֵאָכֵל, וּכְתִיב כָּל טָהוֹר יֹאכַל בָּשָׂר, וַדַּאי טָהוֹר הוּא דְּיֹאכַל, הָא סָפֵק טָמֵא סָפֵק טָהוֹר לֹא יֹאכַל, אֶלָּא לָאו שְׁמַע מִנַּהּ כָּאן שֶׁיֵּשׁ בּוֹ דַּעַת לִשָּׁאֵל כָּאן שֶׁאֵין בּוֹ דַּעַת לִשָּׁאֵל {ח}: <B>וְכָל הַפִּקֵּחַ.</B> שֶׁיֵּשׁ בּוֹ דַּעַת לִשָּׁאֵל. אִם לֹא יָדַע אִם הָלַךְ בִּמְקוֹם טֻמְאָה אִם לָאו, בְּחֶזְקַת טֻמְאָה הוּא. דִּסְפֵק טֻמְאָה בִּרְשׁוּת הַיָּחִיד סְפֵקוֹ טָמֵא, מִסּוֹטָה יָלְפִינַן {ט}, דִּסְפֵקָא הִיא אִם נִטְמֵאת אִם לָאו, וְסָפֵק זֶה בְּמָקוֹם סְתִירָה הוּא דְּהַיְנוּ רְשׁוּת הַיָּחִיד, וְאָמַר רַחֲמָנָא וְנִסְתְּרָה וְהִיא נִטְמָאָה, וְסוֹטָה יֵשׁ בָּהּ דַּעַת לִשָּׁאֵל אִם נִטְמְאָה אִם לָאו: 

~ פרק ג - משנה ז
<B>וְאֵין הַשּׁוֹשַׁנִּים אֶלָּא בִמְקוֹם הַטֻּמְאָה.</B> שֶׁאִי אֶפְשָׁר שֶׁיִּקַּח הַשּׁוֹשַׁנִּים אֶלָּא אִם כֵּן יִכָּנֵס לְבֵית הַקְּבָרוֹת: <B>טָהוֹר.</B> כֵּיוָן דְּאִיכָּא לְמִתְלֵי בְּאַחֵר, שֶׁמָּא לִקְּטָן אַחֵר וּנְתָנָן לוֹ, דְּתִינוֹק אֵין בּוֹ דַּעַת לִשָּׁאֵל וּסְפֵקוֹ טָהוֹר: <B>וְכֵן חֲמוֹר.</B> שֶׁהָיָה עוֹמֵד בִּמְקוֹם טָהֳרָה וְלֹא יָדְעִינַן אִם נִכְנַס בִּמְקוֹם טֻמְאָה {י}: <B>כֵּלָיו טְהוֹרִים.</B> לְפִי שֶׁאֵין בּוֹ דַּעַת לִשָּׁאֵל: 

~ פרק ג - משנה ח
<B>תִּינוֹק שֶׁנִּמְצָא בְצַד עִסָּה.</B> תִּינוֹק טָמֵא שֶׁנִּמְצָא בְּצַד עִסָּה טְהוֹרָה וַחֲתִיכָה שֶׁל עִסָּה זוֹ בְּיָדוֹ: <B>רַבִּי מֵאִיר מְטַהֵר.</B> רַבִּי מֵאִיר לְטַעֲמֵיהּ דְּחָיֵשׁ לְמִעוּטָא וְסָבַר דְּרֹב תִּינוֹקוֹת מְטַפְּחִים בְּעִסָּה, וְשֶׁמָּא לָקַח הוּא עַצְמוֹ אֶת הַבָּצֵק וְטִמֵּא אֶת הָעִסָּה, וּמִעוּט אֵין מְטַפְּחִים וְשֶׁמָּא אָדָם טָהוֹר לָקַח וְנָתַן לוֹ {יב}, וְעִסָּה זוֹ בְּחֶזְקַת טָהֳרָה עוֹמֶדֶת, סְמֹךְ מִעוּטָא לַחֲזָקָה וְאִתְּרַע לַהּ רֻבָּא, וְהָוֵי פַּלְגָּא וּפַלְגָּא וְטָהוֹר לְעִנְיַן תִּינוֹק שֶׁאֵין בּוֹ דַּעַת לִשָּׁאֵל: <B>וַחֲכָמִים מְטַמְּאִים.</B> לְטַעֲמַיְהוּ דְּלֹא חָיְשֵׁי לְמִעוּטָא {יג}, וְרֹב תִּינוֹקוֹת מְטַפְּחִים. וַהֲלָכָה כַּחֲכָמִים: <B>נְקִירַת.</B> נְקָבִים נְקָבִים יֵשׁ בָּעִסָּה מֵחֲמַת הַתַּרְנְגוֹלִים שֶׁנִקְּרוּ בָּהּ: <B>שֶׁיְּנַגְּבוּ אֶת פִּיהֶם בָּאָרֶץ.</B> דֶּרֶךְ הַתַּרְנְגוֹלִים לְאַחַר שֶׁשָּׁתוּ מְנַגְּבִין פִּיהֶן בָּאָרֶץ, הִלְכָּךְ אִם יֵשׁ קַרְקַע מַפְסֶקֶת בֵּין מַשְׁקִין לַכִּכָּרוֹת כְּדֵי שֶׁיּוּכְלוּ לְנַגֵּב בָּהּ פִּיהֶן לְאַחַר שֶׁשָּׁתוּ, הַכִּכָּרוֹת טְהוֹרִים. וְאִם לָאו, טְמֵאִים, שֶׁהֲרֵי נִטְמְאוּ בְּמַשְׁקִין טְמֵאִים שֶׁהָיָה בְּפִיהֶן שֶׁל תַּרְנְגוֹלִים {יד}. וְאַף עַל גַּב דִּבְשֶׁיֵּשׁ קַרְקַע מַפְסֶקֶת מְסַפְּקָא לָן אִם נִגְּבוּ פִּיהֶן אִם לֹא, הָוֵי סְפֵק טֻמְאָה בְּדָבָר שֶׁאֵין בּוֹ דַּעַת לִשָּׁאֵל, וּסְפֵקוֹ טָהוֹר: <B>שֶׁהוּא פִקֵּחַ.</B> וְאֵין דַּרְכּוֹ לִשְׁתּוֹת כָּל זְמַן שֶׁהוּא מוֹצֵא לֶאֱכֹל, שֶׁהוּא אוֹמֵר כָּל שָׁעָה מַשְׁקִין מְצוּיִין וְאֵין כָּל שָׁעָה אֳכָלִין מְצוּיִין. וַהֲלָכָה כְּרַבִּי אֱלִיעֶזֶר בֶּן יַעֲקֹב: 

^ פרק ד

~ פרק ד - משנה א
<B>הַזּוֹרֵק.</B> כִּכָּר לְבֵין הַמַּפְתְּחוֹת. לֹא שְׁנָא זָרַק כִּכָּר טָהוֹר לְבֵין מַפְתְּחוֹת טְמֵאוֹת, וְלֹא שְׁנָא זָרַק מַפְתְּחוֹת טְמֵאוֹת לְבֵין הַכִּכָּרוֹת, וְלֹא נוֹדַע אִם נָגַע הַכִּכָּר הַטָּהוֹר בַּמַּפְתְּחוֹת הַטְּמֵאוֹת, טָהוֹר הַכִּכָּר, דִּסְבִירָא לֵיהּ לְהַאי תַּנָּא זוֹרֵק כְּמִי שֶׁאֵין בּוֹ דַּעַת לִשָּׁאֵל דָּמֵי: <B>רַבִּי יְהוּדָה אוֹמֵר כִּכָּר לְבֵין הַמַּפְתְּחוֹת טָמֵא.</B> דִּסְבִירָא לֵיהּ לְרַבִּי יְהוּדָה זוֹרֵק כְּמִי שֶׁיֵּשׁ בּוֹ דַּעַת לִשָּׁאֵל דָּמֵי, וּסְפֵקוֹ טָמֵא. מִיהוּ כְּשֶׁזָּרַק [מַפְתֵּחַ טָמֵא בֵּין כִּכָּרוֹת], טָהוֹר, הוֹאִיל וְהַטֻּמְאָה אֵינָהּ נָחָה בַּמָּקוֹם אֶלָּא עוֹבֶרֶת עַל הַטָּהוֹר, סְפֵקוֹ טָהוֹר. וְאֵין הֲלָכָה כְּרַבִּי יְהוּדָה. וְכִכָּר וּמַפְתְּחוֹת דְּנָקַט בְּמַתְנִיתִין, הוּא הַדִּין לְכָל שְׁאָר דְּבָרִים הַנִּזְרָקִים, אֶלָּא מִשּׁוּם דְּאוֹרְחַיְהוּ דֶּאֱינָשֵׁי לִזְרֹק כִּכָּר וּמַפְתְּחוֹת זֶה לָזֶה, מִשּׁוּם הָכִי נָקַט הָנֵי: 

~ פרק ד - משנה ב
<B>סָפֵק נָגַע סָפֵק לֹא נָגַע סְפֵקוֹ טָהוֹר.</B> וַאֲפִלּוּ בִּרְשׁוּת הַיָּחִיד, וַאֲפִלּוּ אָדָם שֶׁיֵּשׁ בּוֹ דַּעַת לִשָּׁאֵל אוֹחֵז בַּטֻּמְאָה {ד}. שֶׁאֵין לַטֻּמְאָה מָקוֹם שֶׁתְּהֵא נָחָה בּוֹ, שֶׁכָּל זְמַן שֶׁהִיא בְּפִי הַחֻלְדָּה אוֹ בְּפִי הַכֶּלֶב אֵינָהּ חֲשׁוּבָה נָחָה בַּמָּקוֹם, אֶלָּא טֻמְאָה עוֹבֶרֶת הִיא, הִלְכָּךְ סְפֵקוֹ טָהוֹר, וַאֲפִלּוּ אוֹחֵז בַּטֻּמְאָה הָאָדָם שֶׁיֵּשׁ בּוֹ דַּעַת לִשָּׁאֵל: 

~ פרק ד - משנה ג
<B>הָיוּ מְנַקְּרִין בָּהֶן.</B> אִם הִשְׁלִיכוּ הַחֻלְדָּה אֶת הַשֶּׁרֶץ, וְהַכֶּלֶב אֶת הַנְּבֵלָה, מִפִּיהֶם עַל הָאָרֶץ וְהָיוּ מְנַקְּרִים בָּהּ, הֲרֵי יֵשׁ מָקוֹם לַטֻּמְאָה וּסְפֵקָהּ טָמֵא: 

~ פרק ד - משנה ד
<B>סְפֵק אָדָם.</B> סָפֵק הֶאֱהִיל עַל הָאָדָם: <B>טָמֵא.</B> שֶׁיֵּשׁ בּוֹ דַּעַת לִשָּׁאֵל. וְאֵינוֹ טָהוֹר מִטַּעֲמָא שֶׁהַטֻּמְאָה בְּפִי הָעוֹרֵב וְהִיא טֻמְאָה עוֹבֶרֶת, דְּכָל הַמַּאֲהִילִין חֲשׁוּבוֹת יֵשׁ לַטֻּמְאָה מָקוֹם, וַאֲפִלּוּ הַנִּזְרָקִין: <B>סְפֵק כֵּלִים.</B> סָפֵק הֶאֱהִיל עַל הַכֵּלִים: <B>טָהוֹר.</B> שֶׁאֵין בָּהֶן דַּעַת לִשָּׁאֵל: <B>הַמְמַלֵּא בַעֲשָׂרָה דְלָיִים.</B> זֶה אַחַר זֶה: <B>וְנִמְצָא שֶׁרֶץ בְּאַחַד מֵהֶן הוּא טָמֵא וְכֻלָּן טְהוֹרִין.</B> וְהָנֵי מִלֵּי כְּשֶׁאֵין [לַדְּלִי] אֳגָנִים. אֲבָל יֵשׁ לָהּ אֳגָנִים, כֻּלָּן טְמֵאִים, דְּשֶׁמָּא הַשֶּׁרֶץ הָיָה בָּרִאשׁוֹן {ו}, וְהַאי דְּלֹא נָפַל עִם הַמַּיִם אֵימוּר אֳגָנִים עִכְּבוּהוּ: <B>הָעֶלְיוֹן טָהוֹר.</B> וְלֹא חָיְשִׁינַן שֶׁמָּא מִן הָעֶלְיוֹן נָפַל לַתַּחְתּוֹן: 

~ פרק ד - משנה ה
<B>עַל סְפֵק בֵּית הַפְּרָס.</B> כְּגוֹן תְּרוּמָה שֶׁנִּכְנְסָה לְבֵית הַפְּרָס, דְּהוּא שָׂדֶה שֶׁנֶּחֱרַשׁ בָּהּ קֶבֶר {ט} וְסָפֵק אִם יֵשׁ בָּהּ עֶצֶם כַּשְּׂעֹרָה מִן הַמֵּת: <B>וְעַל סְפֵק עָפָר הַבָּא מֵאֶרֶץ הָעַמִּים.</B> דְּכָל עָפָר הַבָּא מֵאֶרֶץ הָעַמִּים מְסַפְּקִינַן לֵיהּ בְּרָקָב {י} שֶׁל מֵת. וּשְׁנֵי אֵלֶּה, אֶרֶץ הָעַמִּים וּבֵית הַפְּרָס, גָּזְרוּ בָּהֶם שֶׁיִּהְיוּ מְטַמְּאִים בְּמַגָּע וּבְמַשָּׂא: <B>וְעַל סְפֵקָן שֶׁל בִּגְדֵי עַם הָאָרֶץ.</B> דְּכֻלְּהוּ מְסַפְּקָא לָן אִם יָשְׁבָה עֲלֵיהֶן אִשְׁתּוֹ נִדָּה: <B>וְעַל סְפֵק כֵּלִים הַנִּמְצָאִים.</B> דְּלֹא יָדְעִינַן אִם טְמֵאִים הֵן: <B>וְעַל סְפֵק רֻקִּין.</B> דְּשֶׁמָּא שֶׁל זָב וְזָבָה הֵן, אוֹ דְּנִדָּה וְיוֹלֶדֶת: <B>מֵי רַגְלֵי אָדָם שֶׁהֵן כְּנֶגֶד מֵי רַגְלֵי בְהֵמָה.</B> רְבוּתָא קָמַשְׁמַע לָן, דְּלֹא אָמְרִינַן מִדְּהָנֵי דִּבְהֵמָה הָנֵי נַמִּי דִּבְהֵמָה, וְאַף עַל גַּב דְּאִיכָּא תְּרֵי סְפֵקֵי לְקֻלָּא, סָפֵק דִּבְהֵמָה סָפֵק דְּאָדָם, וַאֲפִלּוּ אִם תִּמְצֵי לוֹמַר דְּאָדָם, שֶׁמָּא דְּאָדָם טָהוֹר {יא}. וְרַמְבַּ"ם פֵּרֵשׁ עַל פִּי הַתּוֹסֶפְתָּא, כְּגוֹן שֶׁנִּתְעָרְבוּ מֵי רַגְלֵי אָדָם טָמֵא עִם מֵי [רַגְלֵי] בְּהֵמָה חֲצִי בַּחֲצִי בְּשָׁוֶה, וְזֶהוּ שֶׁכְּנֶגֶד מֵי רַגְלֵי בְּהֵמָה, וּמְסַפְּקָא לָן אִם בָּטְלוּ מַרְאֵיהֶן שֶׁל מֵי רַגְלֵי אָדָם וְיִהְיוּ כֻּלָּן טְהוֹרִין, אוֹ לֹא בָּטְלוּ וְיִהְיוּ כֻּלָּן טְמֵאִין: <B>עַל וַדַּאי מַגָּעָן שֶׁהוּא סְפֵק טֻמְאָתָן.</B> יוֹדֵעַ וַדַּאי שֶׁנָּגְעָה בָּהֶן תְּרוּמָה, אֲבָל אֵינוֹ יוֹדֵעַ אִם הֵן טְמֵאִים אוֹ לָאו, כִּדְפָרֵישְׁנָא סְפֵקָא דְּכֻלְּהוּ: <B>וַחֲכָמִים אוֹמְרִים בִּרְשׁוּת הַיָּחִיד תּוֹלִין.</B> עַל סְפֵק מַגָּעָן. וְלֹא שׂוֹרְפִים מִשּׁוּם דַּהֲוֵי סְפֵק סְפֵקָא לְקֻלָּא, סָפֵק נָגַע סָפֵק לֹא נָגַע, וַאֲפִלּוּ אִם תִּמְצֵי לוֹמַר נָגַע, סָפֵק טְמֵאִים סָפֵק טְהוֹרִים. וְאֵין הֲלָכָה כְּרַבִּי יוֹסֵי דְּאָמַר עַל סְפֵק מַגָּעָן שׂוֹרְפִין: 

~ פרק ד - משנה ו
<B>אֶחָד טָמֵא.</B> לָאו טָמֵא וַדַּאי שֶׁהוּא יָדוּעַ דְּשֶׁל זָב אוֹ שֶׁל זָבָה, דְּאִם כֵּן בִּרְשׁוּת הַיָּחִיד לִשְׂרוֹף כִּשְׁאָר כָּל סְפֵק טֻמְאָה, אֶלָּא אֶחָד טָמֵא שֶׁהוּא מִסְּתָם רֻקִּין, וְאֶחָד טָהוֹר דְּיָדוּעַ שֶׁהוּא שֶׁל אָדָם טָהוֹר. וְכֵיוָן דַּאֲפִלּוּ נָגַע וַדַּאי בְּטָמֵא זֶה שֶׁהוּא סְתָם רֻקִּין אֵינוֹ אֶלָּא מִדְּרַבָּנָן, הַשְׁתָּא דְּאִיכָּא סָפֵק נָגַע {יב} בַּטָּהוֹר, תּוֹלִין בִּרְשׁוּת הַיָּחִיד בֵּין אַמַּגָּע בֵּין אַמַּשָּׂא בֵּין אַהֶסֵּט בֵּין בְּלַח בֵּין בְּיָבֵשׁ. וְלֹא יָבֵשׁ כָּל כָּךְ שֶׁאֵין יָכוֹל לַחֲזֹר וּלְהַשְׁרוֹת כְּמוֹת שֶׁהָיָה, דְּהַהוּא טָהוֹר גָּמוּר אֲפִלּוּ וַדַּאי דְּזָב, אֶלָּא דְּיָכוֹל לַחֲזֹר וּלְהַשְׁרוֹת לִכְמוֹת שֶׁהָיָה: <B>וְעַל מַגָּעָן בִּרְשׁוּת הָרַבִּים בִּזְמַן שֶׁהֵם לַחִים.</B> אִי אֶפְשָׁר שֶׁלֹּא יִדְבַּק מֵהֶן כָּל שֶׁהוּא בְּגוּף הַנּוֹגֵעַ בָּהֶן, וְיֵצֵא מִכְּלַל סְפֵק טֻמְאָה בִּרְשׁוּת הָרַבִּים, וְדִין רְשׁוּת הַיָּחִיד יֵשׁ לוֹ כְּשֶׁנִּדְבַּק כָּל שֶׁהוּא בְּגוּף הָאָדָם. אֲבָל רֹק יָבֵשׁ שֶׁאֵינוֹ נִדְבָּק, אִם נָגַע בּוֹ הָוֵי סְפֵק טֻמְאָה בִּרְשׁוּת הָרַבִּים דִּסְפֵקוֹ טָהוֹר: <B>וְעַל מַשָּׂאָן בֵּין לַחִין בֵּין יְבֵשִׁין.</B> דִּכְשֶׁנִּתְלְשָׁה הַטֻּמְאָה בִּרְשׁוּת הָרַבִּים וְנִשֵּׂאת עַל גַּבֵּי אָדָם, לָא חֲשִׁיבָא עוֹד טֻמְאָה בִּרְשׁוּת הָרַבִּים, אֶלָּא הֲרֵי הִיא כְּטֻמְאָה בִּרְשׁוּת הַיָּחִיד, כְּדַאֲמַרַן: <B>הָיָה רֹק יְחִידִי.</B> מֵהָרֻקִּין הַנִּמְצָאִים, סָפֵק שֶׁל אָדָם טָמֵא סָפֵק שֶׁל אָדָם טָהוֹר: <B>וְנָגַע בּוֹ וּנְשָׂאוֹ וְהִסִּיטוֹ.</B> אֲפִלּוּ בִּרְשׁוּת הָרַבִּים, וְאַחַר כָּךְ נָגַע בַּתְּרוּמָה: <B>שׂוֹרְפִים עָלָיו אֶת הַתְּרוּמָה.</B> כְּדִתְנַן בְּרֵישָׁא, עַל וַדַּאי מַגָּעָן שֶׁהוּא סְפֵק טֻמְאָתָן שׂוֹרְפִין אֶת הַתְּרוּמָה: 

~ פרק ד - משנה ז
<B>סְפֵק מַיִם שְׁאוּבִים.</B> סָפֵק אִם נָפְלוּ לְמִקְוֶה זֶה מַיִם שְׁאוּבִים וּפְסָלוּהוּ, אוֹ לֹא נָפְלוּ. אוֹ שֶׁרָאִינוּ שֶׁנָּפְלוּ בּוֹ מַיִם שְׁאוּבִין, סָפֵק אִם הָיָה בָּהֶן שְׁלֹשָׁה לֻגִּין שֶׁהוּא שִׁעוּר כְּדֵי לִפְסֹל אֶת הַמִּקְוֶה, אוֹ לֹא הָיָה בָּהֶן כַּשִּׁעוּר. וְכֻלְּהוּ שְׁאָר סְפֵקוֹת מְפֹרָשִׁים לְקַמָּן בְּפִרְקִין: 

~ פרק ד - משנה ח
<B>סְפֵק טֻמְאָה צָפָה עַל פְּנֵי הַמַּיִם.</B> סָפֵק אִם נָגַע בְּטֻמְאָה שֶׁצָּפָה עַל פְּנֵי הַמַּיִם אוֹ לֹא נָגַע: <B>בֵּין בַּכֵּלִים בֵּין בַּקַּרְקַע.</B> בֵּין שֶׁהַמַּיִם בְּכֵלִים בֵּין שֶׁהַמַּיִם בַּקַּרְקַע, טָהוֹר, דַּחֲשִׁיב כְּאִלּוּ אֵין מָקוֹם לַטֻּמְאָה: <B>בַּכֵּלִים טָמֵא.</B> דַּחֲשִׁיבֵי כְּאִלּוּ יֵשׁ מָקוֹם לַטֻּמְאָה. וְאֵין הֲלָכָה כְּרַבִּי שִׁמְעוֹן: <B>סְפֵק יְרִידָתוֹ טָמֵא.</B> שֶׁדֶּרֶךְ אָדָם כְּשֶׁיּוֹרֵד לִבְרֵכָה שֶׁל מַיִם, שֶׁכָּל דָּבָר שֶׁבַּמַּיִם בָּא עָלָיו, מֵחֲמַת הַהֶסֵּט שֶׁמַּתְחִיל לִרְחֹץ אֶת עַצְמוֹ. אֲבָל כְּשֶׁעוֹלֶה מִן הַמַּיִם, הַדְּבָרִים שֶׁבַּמַּיִם מִתְרַחֲקִים מִמֶּנּוּ וְהוֹלְכִים לְצִדֵּי הַבְּרֵכָה: <B>אֲפִלּוּ אֵין שָׁם אֶלָּא מְלֹא הָאָדָם וְהַטֻּמְאָה.</B> שֶׁהַמָּקוֹם צַר בְּדֶרֶךְ שֶׁאִי אֶפְשָׁר לוֹ שֶׁלֹּא יִגַּע, אֲפִלּוּ הָכִי טָהוֹר, קָסָבַר דְּטֻמְאָה צָפָה אֵינָהּ מְטַמְּאָה. כָּךְ מָצָאתִי. אֲבָל רַמְבַּ"ם פֵּרֵשׁ, כָּל זְמַן שֶׁלֹּא יָדַע בְּוַדַּאי שֶׁנָּגַע בַּטֻּמְאָה, טָהוֹר. נִרְאֶה שֶׁאִם הָיָה בְּדֶרֶךְ שֶׁאִי אֶפְשָׁר לוֹ שֶׁלֹּא יִגַּע, טָמֵא: 

~ פרק ד - משנה ט
<B>סְפֵק מַשְׁקִים לִטַּמֵא.</B> מַשְׁקִים טְהוֹרִים שֶׁנּוֹלַד בָּהֶן סָפֵק אִם קִבְּלוּ טֻמְאָה אִם לָאו, סְפֵקָן טָמֵא, כְּדִמְפָרֵשׁ וְאָזֵיל: <B>לְטַמֵּא טָהוֹר.</B> וְאִם הַמַּשְׁקִין טְמֵאִין וְיֵשׁ לָנוּ סָפֵק אִם טִמְּאוּ הַדָּבָר הַטָּהוֹר אִם לָאו, סְפֵקוֹ טָהוֹר: <B>וּזְרָקָהּ לְבֵין הַכִּכָּרוֹת כוּ' סְפֵקוֹ טָהוֹר.</B> וּכְגוֹן שֶׁהָיָה לָנוּ סָפֵק אִם לְאַחַר שֶׁנָּח הַמַּקֵּל נָגְעוּ הַמַּשְׁקִים בַּכִּכָּרוֹת אוֹ לֹא נָגְעוּ. דְּאִי בִּשְׁעַת זְרִיקָה, הֲוֵי לֵיהּ טֻמְאָה שֶׁאֵין לָהּ מָקוֹם, וַאֲפִלּוּ בְּשֶׁרֶץ דְּאוֹרַיְתָא סְפֵקוֹ טָהוֹר, כֵּיוָן שֶׁהַטֻּמְאָה נִזְרְקָה. וְאִם תֹּאמַר אַכַּתִּי תֵּפּוּק לֵיהּ [דְּטָהוֹר] אֲפִלּוּ בְּשֶׁרֶץ מִשּׁוּם דְּאֵין בּוֹ דַּעַת לִשָּׁאֵל. וְיֵשׁ לוֹמַר דְּאִיכָּא לְאוֹקְמֵי מַתְנִיתִין כְּשֶׁאָדָם אוֹחֵז הַכִּכָּרוֹת: 

~ פרק ד - משנה י
<B>סְפֵק מַשְׁקִין לְאֳכָלִין טָמֵא.</B> קָסָבַר רַבִּי יוֹסֵי טֻמְאַת מַשְׁקִין לְטַמֵּא אֲחֵרִים דְּאוֹרַיְתָא {יח}, דְּדָרֵישׁ קְרָא וְכָל מַשְׁקֶה אֲשֶׁר יִשָּׁתֶה בְּכָל כְּלִי יִטְמָא, לְטַמֵּא אֶת אֲחֵרִים, הִלְכָּךְ סְפֵק מַשְׁקִין לְטַמֵּא אֳכָלִין, טָמֵא: <B>וּלְכֵלִים טָהוֹר.</B> דְּטֻמְאַת מַשְׁקִין לְטַמֵּא כֵּלִים מִדְּרַבָּנָן, מִשְּׁמֹנָה עָשָׂר דָּבָר שֶׁגָּזְרוּ בּוֹ בַּיּוֹם {יט}. וְתַנָּא קַמָּא דְּפָלֵיג עֲלֵיהּ דְּרַבִּי יוֹסֵי דָּרֵישׁ וְכָל מַשְׁקֶה אֲשֶׁר יִשְׁתֶּה בְּכָל כְּלִי יִטְמָא, אֲבָל לֹא לְטַמֵּא אֶת אֲחֵרִים, וְטֻמְאַת מַשְׁקִין לְטַמֵּא אֳכָלִים וּמַשְׁקִין דְּרַבָּנָן, הִלְכָּךְ סְפֵק טֻמְאַת מַשְׁקִין לְטַמֵּא אֲחֵרִים טָהוֹר. וְאֵין הֲלָכָה כְּרַבִּי יוֹסֵי: 

~ פרק ד - משנה יא
<B>סְפֵק יָדַיִם לִטַּמֵא.</B> מִי שֶׁהָיוּ יָדָיו טְהוֹרוֹת וְסָפֵק נָגַע בְּאֳכָלִים טְמֵאִין אוֹ בְּמַשְׁקִין טְמֵאִין וְנִטְמְאוּ יָדָיו, סָפֵק לֹא נָגַע וְלֹא נִטְמְאוּ יָדָיו: <B>וּלְטַמֵּא.</B> הָיוּ יָדָיו טְמֵאוֹת, סָפֵק נָגַע בְּאֳכָלִים וּמַשְׁקִין וְטִמְּאָן, סָפֵק לֹא נָגַע: <B>וְלִטָּהֵר.</B> הָיוּ יָדָיו טְמֵאוֹת וְטִהֲרָן, סָפֵק נִטְהֲרוּ כָּרָאוּי אִם לָאו. בְּכָל הַסְּפֵקוֹת הַלָּלוּ, סְפֵקָן טָהוֹר: <B>סְפֵק רְשׁוּת הָרַבִּים.</B> סְפֵק טֻמְאָה בִּרְשׁוּת הָרַבִּים, טָהוֹר, שֶׁכֵּן מָצִינוּ צִבּוּר עוֹשִׂים אֶת הַפֶּסַח בְּטֻמְאָה, אִם טֻמְאָה וַדָּאִית הֻתְּרָה לַצִּבּוּר, קַל וָחֹמֶר סְפֵק טֻמְאָה {כ}: <B>סְפֵק דִּבְרֵי סוֹפְרִים.</B> כְּגוֹן כָּל הָנָךְ דַּחֲשִׁיב, דְּכֻלְּהוּ מִשְּׁמֹנָה עָשָׂר דָּבָר שֶׁגָּזְרוּ בּוֹ בַּיּוֹם, וּמְפֹרָשִׁין הֵן בְּמַסֶּכֶת שַׁבָּת פֶּרֶק קַמָּא: <B>אֲבָל דָּבָר שֶׁהוּא אַב הַטֻּמְאָה וְהוּא מִדִּבְרֵי סוֹפְרִים.</B> כְּגוֹן דַּם תְּבוּסָה, וְנָכְרִים שֶׁעֲשָׂאוּם כְּזָבִים, וְכַיּוֹצֵא בָּאֵלּוּ {כא}, אִם נִסְתַּפֵּק אִם נָגַע בָּהֶן אִם לֹא נָגַע: <B>סְפֵקוֹ טָמֵא.</B> וּמִיהוּ אַב הַטֻּמְאָה מִדִּבְרֵי סוֹפְרִים שֶׁהוּא עַצְמוֹ מִסָּפֵק, כְּגוֹן בֵּית הַפְּרָס דְּאִיכָּא סְפֵקָא אִם יֵשׁ בּוֹ עֶצֶם כַּשְּׂעֹרָה אִם לָאו, בְּהָא תְּנַן לְעֵיל דְּעַל וַדַּאי מַגָּעָן שׂוֹרְפִין, וְעַל סְפֵק מַגָּעָן אֵין שׂוֹרְפִין, דַּהֲוֵי סְפֵק סְפֵקָא: 

~ פרק ד - משנה יב
<B>זוֹ טָהֳרַת פְּרִישׁוּת.</B> דִּתְנַן, בִּגְדֵי עַם הָאָרֶץ מִדְרָס לַפְּרוּשִׁים, וּבִגְדֵי פְּרוּשִׁים מִדְרָס לְאוֹכְלֵי תְּרוּמָה. וְאִם נִסְתַּפֵּק אֶחָד מִן הַפְּרוּשִׁים שֶׁאוֹכְלִין [חֻלֵּיהֶן] בְּטָהֳרָה, אִם נָגַע בְּבִגְדֵי עַם הָאָרֶץ אִם לֹא נָגַע, וְכֵן אוֹכֵל תְּרוּמָה שֶׁנִּסְתַּפֵּק אִם נָגַע בְּבִגְדֵי הַפְּרוּשִׁים וְנִטְמָא בָּהֶן לַתְּרוּמָה, סְפֵקָן טָהוֹר: <B>סְפֵק שְׁרָצִים.</B> הִשְׁלִיךְ שֶׁרֶץ בֵּין הַכִּכָּרוֹת, סָפֵק נָגַע בַּכִּכָּרוֹת בְּשָׁעָה שֶׁעָבַר עֲלֵיהֶן, סָפֵק לֹא נָגַע, אִם מָצָא אוֹתוֹ שֶׁאֵינוֹ נוֹגֵעַ, הֲרֵי הַכִּכָּרוֹת כִּשְׁעַת מְצִיאָתָן וּסְפֵקָן טָהוֹר: <B>עַד שֶׁלֹּא נִזְקַק לַטֻּמְאָה.</B> בְּפֶרֶק ה' דִּנְגָעִים מְפָרֵשׁ כֵּיצַד: <B>סְפֵק נְזִירוּת.</B> כְּגוֹן שֶׁאָמַר הֲרֵינִי נָזִיר אִם יֵשׁ בַּכְּרִי הַזֶּה מֵאָה כּוֹר, הָלַךְ וּמְצָאוֹ שֶׁנִּגְנַב אוֹ שֶׁאָבַד, סָפֵק הָיָה בּוֹ, סָפֵק לֹא הָיָה בּוֹ, מֻתָּר לִשְׁתּוֹת יַיִן וּלְהִטַּמֵּא לְמֵתִים: <B>סְפֵק בְּכוֹרוֹת.</B> סָפֵק אִם הוּא פֶּטֶר רֶחֶם אִם לָאו: <B>אֶחָד בְּכוֹרֵי אָדָם.</B> פָּטוּר מִלָּתֵת חָמֵשׁ סְלָעִים לַכֹּהֵן: <B>אֶחָד בְּכוֹרֵי בְהֵמָה טְמֵאָה.</B> פֶּטֶר חֲמוֹר: <B>שֶׁהַמּוֹצִיא מֵחֲבֵרוֹ עָלָיו הָרְאָיָה.</B> דְּאָמַר לֵיהּ לַכֹּהֵן, אַיְתֵּי רְאָיָה דְּהוּא בְּכוֹר וּשְׁקוֹל: 

~ פרק ד - משנה יג
<B>סְפֵק קָרְבָּנוֹת.</B> כֵּיצַד, הָאִשָּׁה שֶׁיֵּשׁ עָלֶיהָ סְפֵק חָמֵשׁ לֵידוֹת וְכוּ': <B>מְבִיאָה קָרְבָּן אֶחָד.</B> חַטַּאת הָעוֹף הַבָּא עַל הַסָּפֵק: <B>וְאוֹכֶלֶת בַּזְּבָחִים.</B> שֶׁהַקָּרְבָּן הַזֶּה לִגְמֹר טָהֳרָתָהּ בָּא וַהֲרֵי הוּא כִּטְבִילָה, שֶׁאִם נִטְמֵאת הָאִשָּׁה כַּמָּה טֻמְאוֹת, טְבִילָה אַחַת עוֹלָה לְכֻלָּן, אַף קָרְבָּן זֶה כֵּן: <B>וְאֵין הַשְּׁאָר עָלֶיהָ חוֹבָה.</B> לֹא הִצְרִיכוּהָ חֲכָמִים לַהֲבִיאָן. שֶׁאַף הָאֶחָד בְּקֹשִׁי הִתִּירוּ לְהַקְרִיב סְפֵק מְלִיקַת חֻלִּין לַמִּזְבֵּחַ, אֶלָּא כְּדֵי לַעֲשׂוֹת לָהּ תַּקָּנָה לִטָּהֵר לֶאֱכֹל בַּקָּדָשִׁים: 

^ פרק ה

~ פרק ה - משנה א
<B>הַשֶּׁרֶץ.</B> שֶׁרֶץ מְטַמֵּא בְּמַגָּע וְלֹא בְּמַשָּׂא: <B>צְפַרְדֵּעַ.</B> טָהוֹר. וּלְפִי שֶׁצְּפַרְדֵּעַ דּוֹמֶה לְצָב וְטָעוּ בֵּיהּ, מִשּׁוּם הָכִי נָקַט צְפַרְדֵּעַ: <B>כַּזַּיִת מִן הַמֵּת.</B> מְטַמֵּא בְּאֹהֶל. וּנְבֵלָה אֵינָהּ מְטַמְּאָה בְּאֹהֶל: <B>עֶצֶם מִן הַמֵּת.</B> מְטַמֵּא בְּהֶסֵּט, וְעֶצֶם דִּנְבֵלָה טָהוֹר: <B>גּוּשׁ מִבֵּית הַפְּרָס וְגוּשׁ מֵאֶרֶץ הָעַמִּים.</B> מְטַמְּאִים בְּמַגָּע וּבְמַשָּׂא וְאֵין מְטַמְּאִין בְּאֹהֶל: <B>שְׁנֵי שְׁבִילִין אֶחָד טָמֵא.</B> שֶׁאֶחָד מֵהֶן קֶבֶר מֻטָּל בּוֹ לְרָחְבּוֹ, וּמְמַלֵּא אֶת כֻּלּוֹ, וְאֵין עוֹבֵר בּוֹ שֶׁלֹּא יַאֲהִיל: <B>הֶאֱהִיל עַל אַחַד מֵהֶן.</B> עַל כַּזַּיִת מִן הַמֵּת וְכַזַּיִת מִן הַנְּבֵלָה קָאֵי: <B>הִסִּיט אֶחָד מֵהֶן.</B> [עַל עֶצֶם מִן הַמֵּת וְעֶצֶם מִן הַנְּבֵלָה, וְכֵן] אַגּוּשׁ מֵאֶרֶץ טְהוֹרָה וְגוּשׁ מִבֵּית הַפְּרָס וְגוּשׁ מֵאֶרֶץ הָעַמִּים קָאֵי, דִּמְטַמְּאִין בְּהֶסֵּט: <B>רַבִּי עֲקִיבָא מְטַמֵּא.</B> דִּסְבִירָא לֵיהּ לְרַבִּי עֲקִיבָא דִּסְפֵק טֻמְאָה בִּרְשׁוּת הָרַבִּים סְפֵקוֹ טָהוֹר הָנֵי מִלֵּי כְּשֶׁעָשָׂה טָהֳרוֹת {א}, כֵּיוָן דְּאֵין לָהֶם תַּקָּנָה כְּשֶׁנִּטְמְאוּ. אֲבָל לְגַבֵּי גַּבְרָא לְהַצְרִיכוֹ טְבִילָה וְהַזָּאָה, סְבִירָא לֵיהּ דְּצָרִיךְ טְבִילָה וְהַזָּאָה, שֶׁמָּא הַיּוֹם וּמָחָר יִתְבָּרֵר הַדָּבָר שֶׁנִּטְמָא: <B>וַחֲכָמִים מְטַהֲרִים.</B> דַּאֲפִלּוּ גַּבְרָא דְּאִית לֵיהּ תַּקַּנְתָּא לֹא מַצְרְכִינַן לֵיהּ טְבִילָה וְהַזָּאָה. וַהֲלָכָה כַּחֲכָמִים: 

~ פרק ה - משנה ב
<B>אֶחָד שֶׁאָמַר נָגַעְתִּי בָזֶה.</B> אַהַשֶּׁרֶץ וְהַצְּפַרְדֵּעַ דְּרֵישָׁא קָאֵי, דִּצְפַרְדֵּעַ דּוֹמָה לְצָב וְטָעוּ בֵּיהּ: <B>שֶׁדֶּרֶךְ בְּנֵי אָדָם לַהֲלֹךְ.</B> שֶׁאִי אֶפְשָׁר לְאָדָם לִמְנֹעַ עַצְמוֹ שֶׁלֹּא יֵלֵךְ בִּרְשׁוּת הָרַבִּים {ב}, הִלְכָּךְ סְפֵק שְׁבִילִין טָהוֹר. אֲבָל מַגָּע אֶפְשָׁר לְאָדָם שֶׁלֹּא לִגַּע, הִלְכָּךְ כִּי מְסַפְּקָא לֵיהּ אִי נָגַע אִי לֹא נָגַע, סְפֵקוֹ טָמֵא. וְאֵין הֲלָכָה לֹא כְּרַבִּי עֲקִיבָא וְלֹא כְּרַבִּי יוֹסֵי: 

~ פרק ה - משנה ג
<B>הִזָּה וְשָׁנָה.</B> הִזָּה בַּשְּׁלִישִׁי, וְשָׁנָה בַּשְּׁבִיעִי: <B>אֵלּוּ וָאֵלּוּ תְּלוּיוֹת.</B> אַף עַל גַּב דְּבִשְׁנַיִם שֶׁהָלְכוּ מוֹקְמִינַן כָּל חַד בְּחֶזְקַת טָהֳרָה, כְּדִתְנַן לְקַמָּן, הָכָא גַּבֵּי חַד בִּתְרֵי זִמְנֵי לֹא שַׁיָּךְ לְטַהֵר בַּקַּיָּמוֹת, דַּאֲפִלּוּ בִּשְׁנַיִם כְּשֶׁבָּאוּ לִשָּׁאֵל בְּבַת אַחַת, טְמֵאִין. וְחַד אֲפִלּוּ בָּזֶה אַחַר זֶה כְּבַת אַחַת דָּמֵי: <B>וְהַשְּׁנִיּוֹת יִשָּׂרֵפוּ.</B> דְּוַדַּאי טָמֵא הָיָה כְּשֶׁנַּעֲשׂוּ: 

~ פרק ה - משנה ה
<B>אִם נִשְׁאֲלוּ.</B> כָּל אֶחָד לַחֲכָמִים עַל סְפֵקוֹ בִּפְנֵי עַצְמוֹ, אֵין בֵּית דִּין יְכוֹלִין לְטַמְּאָן, דְּהָא קַיְמָא לָן סְפֵק טֻמְאָה בִּרְשׁוּת הָרַבִּים סְפֵקוֹ טָהוֹר. וְאִם בָּאוּ בְּבַת אַחַת, הוֹאִיל וּבְהוֹרָאָה אַחַת יֵשׁ לָנוּ לוֹמַר טְמֵאִין אַתֶּם אוֹ טְהוֹרִים אַתֶּם, אִי אֶפְשָׁר לָנוּ לוֹמַר טְהוֹרִים אַתֶּם, שֶׁהֲרֵי אֶחָד וַדַּאי טָמֵא: <B>רַבִּי יוֹסֵי אוֹמֵר בֵּין כָּךְ וּבֵין כָּךְ טְמֵאִין.</B> לֹא נֶחְלְקוּ רַבִּי יוֹסֵי וְרַבִּי יְהוּדָה כְּשֶׁבָּאוּ לִשָּׁאֵל בְּבַת אַחַת, דְּדִבְרֵי הַכֹּל טְמֵאִין {ו}. וּכְשֶׁבָּאוּ לִשָּׁאֵל זֶה אַחַר זֶה דִּבְרֵי הַכֹּל טְהוֹרִים {ז}. עַל מָה נֶחְלְקוּ, עַל הַבָּא לִשָּׁאֵל עָלָיו וְעַל חֲבֵרוֹ, דְּרַבִּי יְהוּדָה מְדַמֵּי לֵיהּ לְזֶה אַחַר זֶה, וְרַבִּי יוֹסֵי מְדַמֵּי לֵיהּ לְבַת אַחַת. וַהֲלָכָה כְּרַבִּי יוֹסֵי: 

~ פרק ה - משנה ו
<B>אָכַל אַחַד מֵהֶן.</B> תָּנָא טֻמְאָה דְּאוֹרַיְתָא וְקָתָנֵי טֻמְאָה דְּרַבָּנָן. וּפְלוּגְתַּיְהוּ דְּרַבִּי יְהוּדָה וְרַבִּי יוֹסֵי הָכָא נַמִּי בְּבָא לִשָּׁאֵל עָלָיו וְעַל חֲבֵרוֹ, כִּפְלוּגְתַּיְהוּ לְעֵיל. וַהֲלָכָה כְּרַבִּי יוֹסֵי: 

~ פרק ה - משנה ז
<B>עַל רֻקּוֹ שׂוֹרְפִים.</B> שֶׁעַל רֻקִּים הַנִּמְצָאִים שׂוֹרְפִים אֶת הַתְּרוּמָה, כְּדִתְנַן בְּפִרְקִין דִּלְעֵיל, וְאַף עַל פִּי שֶׁהֵן סָפֵק, וְלֹא אָזְלִינַן בָּתַר רֻבָּא: <B>וְעַל בְּגָדָיו הוֹלְכִים אַחַר הָרֹב.</B> אִם רֹב אַנְשֵׁי אוֹתָהּ הָעִיר זָבִים וְזָבוֹת {ח}, שׂוֹרְפִין: <B>כֵּלָיו טְמֵאִין מִדְרָס.</B> אַף עַל גַּב דִּבְיָשַׁב וּבָא אֶחָד וְדָרַס הוֹלְכִין אַחַר הָרֹב, יָשֵׁן שָׁאנֵי, דְּחָיְשִׁינַן שֶׁמָּא רֹב בְּנֵי אָדָם דָּרְסוּ עַל בְּגָדָיו וְאֶחָד מֵהֶן זָב אוֹ זָבָה: <B>וַחֲכָמִים מְטַהֲרִין.</B> כֵּיוָן דַּהֲוֵי סָפֵק טֻמְאָה בִּרְשׁוּת הָרַבִּים, טָהוֹר, שֶׁמָּא לֹא דָּרַס כְּלָל: <B>נָגַע בְּאֶחָד בַּלַּיְלָה.</B> בִּרְשׁוּת הָרַבִּים דַּוְקָא מַיְרֵי: <B>וַחֲכָמִים מְטַמְּאִין.</B> אִם רָאָהוּ חַי מִבָּעֶרֶב אַף עַל פִּי שֶׁבָּא שַׁחֲרִית וּמְצָאוֹ שֶׁמֵּת, מוֹדִים חֲכָמִים לְרַבִּי מֵאִיר שֶׁהוּא טָהוֹר, וּכְשֶׁלֹּא רָאָהוּ חַי פְּלִיגֵי. וַהֲלָכָה כַּחֲכָמִים: 

~ פרק ה - משנה ח
<B>שׁוֹטָה אַחַת בָּעִיר.</B> וְדַוְקָא אִשָּׁה שׁוֹטָה, אֲבָל אָדָם {י} שׁוֹטֶה לֹא, דְּאִשָּׁה רְגִילָה בְּנִדּוּת, וְאֵין אָדָם רָגִיל בְּזִיבוֹת: <B>אוֹ נָכְרִית.</B> וְהוּא הַדִּין לְנָכְרִי, דְּמִדְּאוֹרַיְתָא אֵין חִלּוּק בֵּין נָכְרִי לְנָכְרִית, וְכֻלָּן טְהוֹרִין, וְרַבָּנָן גָּזְרוּ עֲלַיְהוּ שֶׁיִּהְיוּ כְּזָבִים. וְכֵן כּוּתִית אֵין חִלּוּק בֵּין כּוּתִי לְכוּתִית לְמַאן דְּאָמַר כּוּתִים גֵּרֵי אֲרָיוֹת הֵן, וְגַם הָאִידְנָא גָּזְרוּ עֲלַיְהוּ שֶׁיִּהְיוּ כְּנָכְרִים לְכָל דִּבְרֵיהֶם: <B>כָּל הָרֻקִּין שֶׁבָּעִיר טְמֵאִים.</B> שֶׁדַּרְכָּן לַהֲלֹךְ בְּכָל הָעִיר: <B>אוֹ שֶׁיָּשְׁבָה עִמּוֹ בִּסְפִינָה.</B> דִּמְטַמְּאָה מִדְרָס אַף עַל פִּי שֶׁאֵין בְּגָדֶיהָ נוֹגְעִים, כְּדִתְנַן בְּרֵישׁ פֶּרֶק ג' דְּזָבִים: <B>אִם מַכִּירָתוֹ שֶׁהוּא אוֹכֵל בַּתְּרוּמָה כֵּלָיו טְהוֹרִים.</B> דְּאִם הָיְתָה נִדָּה אוֹ זָבָה לֹא הָיְתָה דּוֹרֶסֶת עַל בְּגָדָיו וְלֹא נִכְנֶסֶת עִמּוֹ בִּסְפִינָה: 

~ פרק ה - משנה ט
<B>רַבִּי מֵאִיר מְטַמֵּא.</B> שֶׁאִם הֱבִיאוּהוּ שְׁנַיִם לִידֵי מִיתָה חֲמוּרָה, לֹא יְבִיאוּהוּ לִידֵי הַקַּל: <B>וַחֲכָמִים אוֹמְרִים אָדָם נֶאֱמָן עַל פִּי עַצְמוֹ.</B> דִּמְתָרְצִינַן דִּבּוּרֵיהּ, מַאי לֹא נִטְמֵאתִי דְּקָאָמַר, לֹא עָמַדְתִּי בְּטֻמְאָתִי אֶלָּא טָבַלְתִּי, וְהוֹאִיל וְכֵן, אָדָם נֶאֱמָן עַל יְדֵי עַצְמוֹ: <B>בִּרְשׁוּת הַיָּחִיד טָמֵא בִּרְשׁוּת הָרַבִּים טָהוֹר.</B> דַּחֲשִׁיב כִּשְׁאָר סְפֵק טֻמְאָה דְּעָלְמָא: 

^ פרק ו

~ פרק ו - משנה א
<B>מָקוֹם שֶׁהָיָה רְשׁוּת הַיָּחִיד וְנַעֲשָׂה רְשׁוּת הָרַבִּים.</B> כְּגוֹן בִּקְעָה, דְּבִימוֹת הַגְּשָׁמִים רְשׁוּת הַיָּחִיד וּבִימוֹת הַחַמָּה רְשׁוּת הָרַבִּים: <B>הַמְסֻכָּן.</B> מִי שֶׁנִּתְעַלֵּף וְאֵין יָדוּעַ מִמֶּנּוּ אִם חַי אִם מֵת: <B>וְהֶחֱזִירוּהוּ לִרְשׁוּת הַיָּחִיד.</B> וְשָׁם רָאוּהוּ שֶׁמֵּת: <B>כְּשֶׁהוּא בִרְשׁוּת הַיָּחִיד סְפֵקוֹ טָמֵא.</B> וּמְטַמְּאִינַן מִסָּפֵק כָּל אָדָם וְכֵלִים {א} שֶׁהָיוּ עִמּוֹ בִּרְשׁוּת הַיָּחִיד שֶׁהָיָה שָׁם בָּרִאשׁוֹנָה. וְאָדָם וְכֵלִים שֶׁהָיוּ עִמּוֹ בִּרְשׁוּת הָרַבִּים לְאַחַר שֶׁהוֹצִיאוּהוּ מֵרְשׁוּת הַיָּחִיד, טְהוֹרִין, דִּסְפֵק טֻמְאָה בִּרְשׁוּת הָרַבִּים הוּא, וּסְפֵקוֹ טָהוֹר: <B>רַבִּי שִׁמְעוֹן אוֹמֵר רְשׁוּת הָרַבִּים מַפְסָקֶת.</B> כֵּיוָן דְּחָשְׁבִינַן לֵיהּ כְּחַי לְאַחַר שֶׁהוֹצִיאוּהוּ מֵרְשׁוּת הַיָּחִיד לִרְשׁוּת הָרַבִּים, וּמְטַהֲרִינַן לְכֵלִים וְאָדָם שֶׁהָיוּ עִמּוֹ בִּרְשׁוּת הָרַבִּים דְּשֶׁמָּא חַי הוּא, אֵיךְ נַחְשְׁבֵהוּ מֵת לְמַפְרֵעַ קֹדֶם שֶׁיָּצָא מֵרְשׁוּת הַיָּחִיד, עַל כָּרְחָךְ אֵין יְכוֹלִין לְטַמֵּא מִסָּפֵק אָדָם וְכֵלִים שֶׁהָיוּ עִמּוֹ בִּרְשׁוּת הַיָּחִיד בָּרִאשׁוֹנָה, הוֹאִיל וּרְשׁוּת הָרַבִּים שֶׁהוֹצִיאוּהוּ שָׁם בָּאַחֲרוֹנָה מַפְסֶקֶת שֶׁאַתָּה מַחֲשִׁיבוֹ כְּחַי וּמְטַהַרְתְּ אָדָם וְכֵלִים שֶׁהָיוּ עִמּוֹ שָׁם. וְאֵין הֲלָכָה כְּרַבִּי שִׁמְעוֹן: 

~ פרק ו - משנה ב
<B>הַטָּמֵא עוֹמֵד.</B> מְצֹרָע עוֹמֵד תַּחַת הָאֹהֶל אוֹ תַּחַת הָאִילָן: <B>וְטָהוֹר עוֹבֵר.</B> דֶּרֶךְ שָׁם, סָפֵק נָגַע סָפֵק לֹא נָגַע, אוֹ סָפֵק הֶאֱהִיל הָאֹהֶל אוֹ הָאִילָן עַל שְׁנֵיהֶם וְנִטְמָא הַטָּהוֹר, סָפֵק לֹא הֶאֱהִיל וְלֹא נִטְמָא. אוֹ שֶׁהָיָה הַטָּהוֹר עוֹמֵד וְהַמְּצֹרָע עוֹבֵר. פֵּרוּשׁ אַחֵר, כְּגוֹן הַשֶּׁרֶץ בְּפִי הַחֻלְדָּה וְהַנְּבֵלָה בְּפִי הַכֶּלֶב, עָבְרוּ בֵּין הַטְּהוֹרִים, אוֹ הַטְּהוֹרִים עָבְרוּ בֵּינֵיהֶן, חֲכָמִים מְטַהֲרִים אִם סָפֵק נָגַע סָפֵק לֹא נָגַע, מִפְּנֵי שֶׁאֵין לַטֻּמְאָה מָקוֹם, כְּדִתְנַן לְעֵיל פֶּרֶק הַזּוֹרֵק טֻמְאָה {ב}. וּלְפִי פֵּרוּשׁ זֶה, סָפֵק הֶאֱהִיל סָפֵק לֹא הֶאֱהִיל לֵיכָּא לְאוֹקְמָא אַהַךְ רֵישָׁא דְּטָמֵא עוֹמֵד וְטָהוֹר עוֹבֵר, דִּבְטֻמְאַת אֹהֶל אֵין חִלּוּק בֵּין יֵשׁ מָקוֹם לַטֻּמְאָה {ג} בֵּין אֵין מָקוֹם לַטֻּמְאָה, כִּדְהוֹכַחְנוּ לְעֵיל פֶּרֶק הַזּוֹרֵק טֻמְאָה: <B>טֻמְאָה בִרְשׁוּת הַיָּחִיד וְטָהֳרָה בִרְשׁוּת הָרַבִּים.</B> כְּגוֹן חֲנוּת הַפְּתוּחָה לִרְשׁוּת הָרַבִּים, סָפֵק נִכְנַס סָפֵק לֹא נִכְנַס: <B>רַבִּי יְהוֹשֻׁעַ מְטַמֵּא.</B> דְּסָבַר סָפֵק בִּרְשׁוּת הַיָּחִיד וְרַבִּים הַמְשֻׁתָּפִים בּוֹ, בָּתַר רְשׁוּת הַיָּחִיד אָזְלִינַן וּסְפֵקוֹ טָמֵא. וְרַבָּנָן סָבְרֵי, בָּתַר רְשׁוּת הָרַבִּים אָזְלִינַן וּסְפֵקוֹ טָהוֹר. וְאֵין הֲלָכָה כְּרַבִּי יְהוֹשֻׁעַ: 

~ פרק ו - משנה ג
<B>עָלָה לְרֹאשׁוֹ.</B> רֹאשׁוֹ שֶׁל אִילָן חָשׁוּב רְשׁוּת הַיָּחִיד: <B>הִכְנִיס יָדוֹ לְחוֹר שֶׁיֵּשׁ בּוֹ טֻמְאָה.</B> הַחוֹר חָשׁוּב רְשׁוּת הַיָּחִיד, וְאַף עַל פִּי שֶׁהָאָדָם עוֹמֵד בִּרְשׁוּת הָרַבִּים, כֵּיוָן שֶׁהִכְנִיס יָדוֹ לַחוֹר, כְּעוֹמֵד בִּרְשׁוּת הַיָּחִיד דָּמֵי. וְאַף עַל גַּב דְּהָאִילָן וְהַחוֹר לֹא הֲווּ רְשׁוּת הַיָּחִיד אֵצֶל שַׁבָּת, הֲווּ רְשׁוּת הַיָּחִיד אֵצֶל טֻמְאָה {ד}: <B>חֲנוּת שֶׁהוּא טָמֵא וּפָתוּחַ לִרְשׁוּת הָרַבִּים.</B> הַוְיָא כָּל הַחֲנוּת כֻּלָּהּ כְּטֻמְאָה הַמֻּנַּחַת בִּרְשׁוּת הָרַבִּים, וּכְשֵׁם שֶׁאִם הָיָה שֶׁרֶץ בִּרְשׁוּת הָרַבִּים סָפֵק נָגַע בּוֹ סָפֵק לֹא נָגַע סְפֵקוֹ טָהוֹר, הָכָא נַמִּי סָפֵק נִכְנַס לַחֲנוּת זֶה סָפֵק לֹא נִכְנַס, סְפֵקוֹ טָהוֹר. אֲבָל אִם הָיוּ שְׁתֵּי חֲנֻיּוֹת אַחַת טְהוֹרָה וְאַחַת טְמֵאָה, סָפֵק לַטָּמֵא נִכְנַס סָפֵק לַטָּהוֹר נִכְנַס, סְפֵקוֹ טָמֵא {ה}, דְּהַוְיָא לֵיהּ סְפֵק טֻמְאָה בִּרְשׁוּת הַיָּחִיד: 

~ פרק ו - משנה ד
<B>סְפֵק בִּיאָה טָהוֹר.</B> מִשּׁוּם דְּבָעִינַן דּוּמְיָא דְּסוֹטָה, דְּוַדַּאי נִסְתְּרָה אֶלָּא דְּסָפֵק נָגַע סָפֵק לֹא נָגַע, דְּלֹא יָדְעִינַן אִם נִטְמֵאת, וְקַרְיֵהּ רַחֲמָנָא טְמֵאָה, דִּכְתִיב (בְּמִדְבַּר ד) וְנִסְתְּרָה וְהִיא נִטְמָאָה. אֲבָל סְפֵק בִּיאָה טָהוֹר: 

~ פרק ו - משנה ה
<B>בִּקְעָה.</B> שָׂדוֹת שֶׁל אֲנָשִׁים הַרְבֵּה, וּבִימוֹת הַגְּשָׁמִים שֶׁהֵן חֲרוּשׁוֹת וּזְרוּעוֹת יֵשׁ לָהֶן דִּין רְשׁוּת הַיָּחִיד, לְפִי שֶׁבְּנֵי אָדָם נִזְהָרִים מִלְּהַלֵּךְ עַל גַּבֵּי הַזְּרָעִים שֶׁלֹּא יַפְסִידוּ: <B>רַבִּי אֶלְעָזָר מְטַהֵר.</B> דַּהֲוֵי לֵיהּ סְפֵק בִּיאָה, וְאֵין כָּל הַבִּקְעָה חֲשׁוּבָה כְּשָׂדֶה אַחַת, לְפִי שֶׁהַשָּׂדוֹת חֲלוּקִים בַּמֵּצָרִים שֶׁלָּהֶם: 

~ פרק ו - משנה ו
<B>עַד שֶׁיֹּאמַר לֹא נָגַעְתִּי.</B> לָאו דַּוְקָא שֶׁיֹּאמַר בָּרִי לִי שֶׁלֹּא נָגַעְתִּי, דְּהוּא הַדִּין הֵיכָא דְּאִיכָּא מִידִי לְמִתְלֵי בֵּיהּ שֶׁלֹּא נָגַע {ט}: <B>שְׁבִילֵי בֵית גִּלְגּוּל.</B> מָקוֹם עָגֹל וְעוֹלֶה וְיוֹרֵד, וְאֵין רֹב עַם יְכוֹלִין לָלֶכֶת בְּאוֹתָן שְׁבִילִין: <B>רְשׁוּת הַיָּחִיד לַשַּׁבָּת.</B> לָאו רְשׁוּת הַיָּחִיד מַמָּשׁ, אֶלָּא כַּרְמְלִית נִינְהוּ. וְאַמַּאי קָרֵי לַהּ רְשׁוּת הַיָּחִיד, לְפִי שֶׁאֵינָהּ רְשׁוּת הָרַבִּים. וְכֵן הָא דִּתְנַן בְּסָמוּךְ, הַבִּקְעָה בִּימוֹת הַחַמָּה רְשׁוּת הַיָּחִיד לְשַׁבָּת, לָאו רְשׁוּת הַיָּחִיד מַמָּשׁ, אֶלָּא כַּרְמְלִית. וְהַשְׁתָּא כָּל הָנֵי גַּוְנֵי דִּתְנַן הָכָא דַּהֲווּ רְשׁוּת הָרַבִּים, מַיְרֵי כְּגוֹן דְּלֵיכָּא תְּלָתָא בְּשָׁעָה שֶׁנּוֹלַד הַסָּפֵק, וַאֲפִלּוּ הָכִי כֵּיוָן דְּרַבִּים מְצוּיִין שָׁם, כִּרְשׁוּת הָרַבִּים דָּמֵי. דְּאִי בִּדְאִיכָּא תְּלָתָא בְּהַהִיא שַׁעְתָּא שֶׁנּוֹלַד הַסָּפֵק בָּהּ, אֲפִלּוּ בְּחַדְרֵי חֲדָרִים טָהוֹר, דְּיָלְפִינַן מִסּוֹטָה דַּהֲוֵי רְשׁוּת הַיָּחִיד, מִשּׁוּם דְּלֵיכָּא תַּמָּן אֶלָּא תְּרֵי, בּוֹעֵל וְנִבְעֶלֶת: 

~ פרק ו - משנה ז
<B>וּרְשׁוּת הָרַבִּים לַטֻּמְאָה.</B> דְּבִימוֹת הַחַמָּה שְׁכִיחֵי אֱינָשֵׁי דְּאָזְלֵי בָּהּ לִקְצֹר וְלָדוּשׁ וְלַחֲרֹשׁ הַקַּרְקַע, לְזָרְעָהּ לַשָּׁנָה הַבָּאָה: <B>בִּימוֹת הַגְּשָׁמִים.</B> שֶׁהִיא זְרוּעָה, אֵין אָדָם נִכְנָס לָהּ: 

~ פרק ו - משנה ח
<B>בָּסִילְקִי.</B> פְּלַטְיָא גְּדוֹלָה. וְהָכִי אָמְרִינַן בְּפֶרֶק ב' דְּיוֹמָא [דַּף כד] לִשְׁכַּת הַגָּזִית כְּמִין בָּסִילְקִי גְּדוֹלָה הָיְתָה: <B>וְרוֹאֶה אֶת הַנִּכְנָסִין וְאֶת הַיּוֹצְאִין.</B> דְּכִי רוֹאֶה הַנִּכְנָסִים וְהַיּוֹצְאִים חֲשִׁיבָא רְשׁוּת הַיָּחִיד טְפֵי. וְאֵין הֲלָכָה כְּרַבִּי יְהוּדָה: 

~ פרק ו - משנה ט
<B>הַפָּרוֹן.</B> דּוֹמֶה לְבָסִילְקִי, וְיֵשׁ לוֹ שְׁנֵי פְּתָחִים מְכֻוָּנִים זוֹ כְּנֶגֶד זוֹ {יג}: <B>וְכֵן הַצְּדָדִין.</B> מִכָּאן וּמִכָּאן לַפָּרוֹן, חֲשִׁיבֵי נַמִּי רְשׁוּת הָרַבִּים, כֵּיוָן שֶׁרַבִּים מִשְׁתַּמְּשִׁין בְּאוֹתָן צְדָדִין: <B>רַבִּי מֵאִיר אוֹמֵר הַצְּדָדִין רְשׁוּת הַיָּחִיד.</B> שֶׁאֶמְצַע הַפָּרוֹן בִּלְבַד עָשׂוּי לְהִשְׁתַּמֵּשׁ בּוֹ רַבִּים, וְלֹא הַצְּדָדִין. וְאֵין הֲלָכָה כְּרַבִּי מֵאִיר: 

~ פרק ו - משנה י
<B>הָאִסְטְוָנִית.</B> מָקוֹם צַר כְּאַמָּה רֹחַב, גָּבוֹהַּ אַרְבָּעָה אוֹ חֲמִשָּׁה טְפָחִים, עוֹמֵד לִפְנֵי הַחֲנֻיּוֹת שֶׁהַסּוֹחֲרִים יוֹשְׁבִים שָׁם: 

^ פרק ז

~ פרק ז - משנה א
<B>הַקַּדָּר שֶׁהִנִּיחַ אֶת קְדֵרוֹתָיו.</B> מוֹכֵר הַקְּדֵרוֹת שֶׁהוּא חָבֵר, שֶׁהִנִּיחַ קְדֵרוֹתָיו בִּרְשׁוּת הָרַבִּים, וּרְגִילִין לָתֵת בְּצִדֵּי רְשׁוּת הָרַבִּים אֲבָנִים גְּדוֹלוֹת אוֹ יְתֵדוֹת לְהַרְחִיק הָעֲגָלוֹת שֶׁלֹּא יַזִּיקוּ הַכְּתָלִים, וּמִתּוֹךְ שֶׁהַיְתֵדוֹת הַלָּלוּ דּוֹחֲקוֹת אֶת רְשׁוּת הָרַבִּים, וְזֶה הִנִּיחַ קְדֵרוֹת אֶצְלָם, דָּחַק גַּם הוּא אֶת הַדֶּרֶךְ יוֹתֵר, וְהָעוֹבְרִין מִתְחַכְּכִים בָּהֶן וּבִגְדֵיהֶם עוֹבְרִים עַל פִּי אֲוִירָן {א}, וּבִגְדֵי עַם הָאָרֶץ טְמֵאִין הֵן וּמְטַמְּאִין אֶת הַחִיצוֹנִיּוֹת: <B>בַּמֶּה דְבָרִים אֲמוּרִים בְּמֻתָּרוֹת.</B> שֶׁהָעוֹבְרִים וְשָׁבִים מַסִּיטִין אוֹתָן {ב}: <B>אֲבָל בַּאֲגוּדוֹת.</B> שֶׁאִי אֶפְשָׁר לְהַסִּיטָן, הַכֹּל טָהוֹר. וְאֵין הֲלָכָה כְּרַבִּי יוֹסֵי: <B>שֶׁלֹּא מָסַר לוֹ אֶלָּא שְׁמִירַת הַמַּפְתֵּחַ.</B> וְלֹא סָמְכָא דַּעְתֵּיהּ לְהִכָּנֵס, מִפְּנֵי שֶׁהוּא נִתְפָּס עָלָיו כְּגַנָּב: 

~ פרק ז - משנה ב
<B>יָשֵׁן וּמְצָאוֹ עֵר הַבַּיִת טָמֵא.</B> כָּל מַה שֶּׁבַּבַּיִת טָמֵא, דְּחָיְשִׁינַן שֶׁמָּא כְּשֶׁהֵקִיץ מִשְּׁנָתוֹ נָגַע בַּכֵּלִים שֶׁבַּבַּיִת שֶׁלֹּא רָאָה אוֹתָם מִתְּחִלָּה כְּשֶׁהָיָה יָשֵׁן, שֶׁכֵּן דֶּרֶךְ בְּנֵי אָדָם לְמַשְׁמֵשׁ וְלִבְדֹּק בְּמֶה שֶּׁלֹּא רָאוּ מֵעוֹלָם. אֲבָל עֵר וּמְצָאוֹ עֵר, לֹא חָיְשִׁינַן, שֶׁכְּבָר רָאָה כָּל אֲשֶׁר בַּבַּיִת כְּשֶׁהָיָה עֵר: <B>עַד מְקוֹם שֶׁהוּא יָכוֹל לִפְשֹׁט אֶת יָדוֹ.</B> כָּל הַכֵּלִים שֶׁיָּכוֹל לְהַגִּיעַ לָהֶם כְּשֶׁיּוֹשִׁיט יָדוֹ מִן הַמָּקוֹם שֶׁהָיָה יָשֵׁן שָׁם, חָיְשִׁינַן לְהוּ שֶׁמָּא נָגַע בָּהֶם, אֲבָל לֹא חָיְשִׁינַן שֶׁמָּא הָלַךְ בַּבַּיִת וְנָגַע בַּכֵּלִים. וַהֲלָכָה כַּחֲכָמִים: 

~ פרק ז - משנה ג
<B>הַמַּנִּיחַ אֻמָּנִים וְכוּ'.</B> מִשּׁוּם דְּאֻמָּנִין סָמְכוּ דַּעְתַּיְהוּ לְמַשְׁמֵשׁ כָּל אֲשֶׁר בַּבַּיִת, וְסָלְקָא דַעְתָּךְ אֲמֵינָא דִּבְהָא מוֹדוּ חֲכָמִים לְרַבִּי מֵאִיר דְּכָל הַבַּיִת טָמֵא, קָא מַשְׁמַע לָן דַּאֲפִלּוּ בְּאֻמָּנִין פְּלִיגֵי רַבָּנָן עֲלֵיהּ וְאָמְרֵי דְּאֵין טָמֵא אֶלָּא עַד מְקוֹם שֶׁהֵן יְכוֹלִין לִפְשֹׁט אֶת יָדָם וְלִגַּע. וַהֲלָכָה כַּחֲכָמִים: 

~ פרק ז - משנה ד
<B>אֵשֶׁת חָבֵר.</B> שֶׁנֶּאֱמֶנֶת עַל הַטָּהֳרוֹת, דְּאֵשֶׁת חָבֵר הֲרֵי הִיא כְּחָבֵר: <B>שֶׁהִנִּיחָה לְאֵשֶׁת עַם הָאָרֶץ.</B> שֶׁאֵינָהּ נֶאֱמֶנֶת, דְּאֵשֶׁת עַם הָאָרֶץ וּבָנָיו כְּמוֹתוֹ, עַד שֶׁיְּקַבְּלוּ עֲלֵיהֶם דִּבְרֵי חֲבֵרוּת: <B>פָּסְקָה הָרֵחַיִם.</B> גָּמְרָה טְחִינָתָהּ וּפָסְקָה מִלִּטְחֹן. דְּכָל זְמַן שֶׁהִיא עֲסוּקָה בִּמְלַאכְתָּהּ בָּרֵחַיִם אֵינָהּ הוֹלֶכֶת וּמְמַשְׁמֶשֶׁת בַּבַּיִת: <B>וַחֲכָמִים אוֹמְרִים וְכוּ'.</B> וַהֲלָכָה כַּחֲכָמִים: 

~ פרק ז - משנה ה
<B>בִּזְמַן שֶׁהוּא רוֹאֶה.</B> בִּזְמַן שֶׁבַּעַל הַבַּיִת יָכוֹל לִרְאוֹת הַנִּכְנָסִין בַּבַּיִת וְהַיּוֹצְאִין מִן הַבַּיִת: <B>הָאֳכָלִין וְהַמַּשְׁקִין וְכוּ' טְמֵאִין.</B> דְּחָיְשִׁינַן שֶׁמָּא נָגַע בָּהֶן הַשּׁוֹמֵר הַזֶּה שֶׁהוּא עַם הָאָרֶץ: <B>אֲבָל הַמִּשְׁכָּבוֹת וְהַמּוֹשָׁבוֹת וְכוּ' טְהוֹרִין.</B> שֶׁאֵין עַם הָאָרֶץ עוֹשֶׂה מִשְׁכָּב וּמוֹשָׁב וְאֵינוֹ מְטַמֵּא בְּהֶסֵּט, דְּלֹא גָּזְרוּ אֶלָּא עַל טֻמְאַת מַגָּעוֹ בִּלְבַד {ו}: <B>וְלֹא אֶת הַיּוֹשְׁבִים.</B> אַף עַל פִּי שֶׁאִם עוֹמֵד רוֹאֵהוּ, כֵּיוָן שֶׁאֵינוֹ רוֹאֶה אֶת הַיּוֹשֵׁב, הַכֹּל טָמֵא: <B>אֲפִלּוּ מוּבָל.</B> אֲפִלּוּ הָיָה הַשּׁוֹמֵר הַזֶּה שֶׁהוּא עַם הָאָרֶץ, מוּבָל, שֶׁאֵינוֹ יָכוֹל לֵילֵךְ אֶלָּא אִם כֵּן מוֹבִילִים אוֹתוֹ: <B>וַאֲפִלּוּ כָּפוּת וְקָשׁוּר הַכֹּל טָמֵא.</B> שֶׁלֹּא מְטַמְּאִינַן לְהוּ מִשּׁוּם מִשְׁכָּב וּמוֹשָׁב שֶׁל עַם הָאָרֶץ, אֶלָּא מִשּׁוּם דְּחָיְשִׁינַן שֶׁמָּא נִכְנַס שָׁם נָכְרִי אוֹ אִשָּׁה נִדָּה וְיָשְׁבָה וְהִסִּיטָה {ח} וְטִמְּאָה אֶת הַכֹּל: 

~ פרק ז - משנה ו
<B>הַגַּבָּאִים שֶׁנִּכְנְסוּ לַבַּיִת.</B> [יִשְׂרְאֵלִים] שֶׁהֵן גַּבָּאִין שֶׁל מֶלֶךְ לִגְבּוֹת מִיַּד יִשְׂרָאֵל כֶּסֶף גֻּלְגָּלְתָּא וּמִסִּים וְאַרְנוֹנִיּוֹת, וְהֵן עַמֵּי הָאָרֶץ, וְנִכְנְסוּ לְבֵיתוֹ לַעֲבֹט עֲבוֹטוֹ: <B>הַבַּיִת טָמֵא.</B> כָּל כְּלֵי הַבַּיִת טָמֵא, לְפִי שֶׁמְּחַפְּשִׂין בְּכָל הַבַּיִת: <B>אִם יֵשׁ עִמָּהֶן גּוֹי נֶאֱמָנִים לוֹמַר לֹא נִכְנָסְנוּ.</B> וְכָל שֶׁכֵּן אִם אֵין עִמָּהֶן נָכְרִי הֵן יוֹתֵר וְיוֹתֵר נֶאֱמָנִים לוֹמַר שֶׁלֹּא נִכְנַסְנוּ. אֶלָּא מִשּׁוּם סֵיפָא נָקַט לַהּ, דְּקָתָנֵי אֲבָל אֵין נֶאֱמָנִים לוֹמַר נִכְנַסְנוּ וְלֹא נָגַעְנוּ, דְּדַוְקָא אִם יֵשׁ עִמָּהֶם נָכְרִי אֵין נֶאֱמָנִים, דְּמִרְתְּתֵי מִן הַנָּכְרִי שֶׁמָּא יַעֲנִישֵׁם {ט} אִם לֹא יְחַפְּשׂוּ כָּל הַבַּיִת וְעַל כָּרְחָךְ הֵם מְמַשְׁמְשִׁין כָּל אֲשֶׁר בַּבַּיִת. אֲבָל אִם אֵין עִמָּהֶם נָכְרִי, נֶאֱמָנִים אַף בָּזֶה לוֹמַר נִכְנַסְנוּ אֲבָל לֹא נָגַעְנוּ: <B>אִם יֵשׁ עִמָּהֶן נָכְרִי אוֹ אִשָּׁה.</B> שֶׁגָּזְרוּ עַל הַנָּכְרִים לִהְיוֹת כַּזָּבִים לְכָל דִּבְרֵיהֶם. וְהָאִשָּׁה, שֶׁמָּא הִיא נִדָּה אוֹ זָבָה {י}: 

~ פרק ז - משנה ז
<B>אוֹדְיָארִין.</B> הַבַּלָּנִין בַּעֲלֵי הַמֶּרְחֲצָאוֹת יֵשׁ לָהֶן חַלּוֹנוֹת חַלּוֹנוֹת, וְכָל מִי שֶׁנִּכְנָס לַמֶּרְחָץ נוֹתֵן בְּגָדָיו כָּל אֶחָד בְּחַלּוֹן וְנוֹעֵל עָלָיו בַּדֶּלֶת שֶׁבַּחַלּוֹן: <B>רַבִּי אֶלְעָזָר בֶּן עֲזַרְיָה מְטַהֵר.</B> מִשָּׁעָה שֶׁנָּעַל הַדֶּלֶת בִּפְנֵי הַחַלּוֹן. וְלֹא חָיְשִׁינַן שֶׁמָּא יִגַּע שָׁם אָדָם טָמֵא, מֵאַחַר שֶׁנִּתְפָּס עָלָיו כְּגַנָּב: <B>עַד שֶׁיִּתֶּן לְתוֹכוֹ מַפְתֵּחַ.</B> וְאַף עַל פִּי שֶׁנּוֹתֵן הַמַּפְתֵּחַ בְּיַד הַבַּלָּן שֶׁהוּא עַם הָאָרֶץ, הָא תְּנַן לְעֵיל הַמּוֹסֵר מַפְתֵּחַ לְעַם הָאָרֶץ הַבַּיִת טָהוֹר: <B>אוֹ עַד שֶׁיַּעֲשֶׂה לוֹ סִימָן.</B> לְהַכִּיר בּוֹ שֶׁלֹּא נָגַע אָדָם שָׁם. וַהֲלָכָה כַּחֲכָמִים: <B>הַמַּנִּיחַ אֶת כֵּלָיו.</B> כֵּלִים שֶׁבָּצַר בָּהֶם בְּטָהֳרָה בְּשָׁנָה זוֹ, מַנִּיחַ אוֹתָם לִבְצֹר בָּהֶם בְּטָהֳרָה לְשָׁנָה הַבָּאָה: <B>בְּנָכְרִי כֵּלָיו טְהוֹרִין.</B> גָּרְסִינַן. כְּלוֹמַר אִם הִנִּיחָן אֵצֶל נָכְרִי אֵין בָּהֶם מִשּׁוּם אִסּוּר יֵין נֶסֶךְ {יא}, דְּלֹא חָיְשִׁינַן שֶׁמָּא לְקָחָן הַנָּכְרִי בְּלֹא יְדִיעַת יִשְׂרָאֵל לַעֲשׂוֹת בַּגַּת: <B>וּבְיִשְׂרָאֵל.</B> דְּחוֹשֵׁשׁ לָהֶן מִשּׁוּם טֻמְאַת מַגָּע, טְמֵאִים אִם הִסִּיחַ דַּעְתּוֹ מֵהֶן, עַד שֶׁיֹּאמַר בְּלִבִּי הָיָה לְשָׁמְרָם. וְיֵשׁ סְפָרִים דְּלֹא גָּרְסֵי בְּנָכְרִי, אֶלָּא הַמַּנִּיחַ כְּלִי מִגַּת זוֹ לְגַת הַבָּאָה כֵּלָיו טְהוֹרִים, וּמַיְרֵי בְּכֹהֵן הַלּוֹקֵחַ יַיִן שֶׁל תְּרוּמָה מֵעַם הָאָרֶץ וּמַנִּיחַ כֵּלָיו אֶצְלוֹ כְּדֵי שֶׁיִּקַּח מִמֶּנּוּ לַגַּת הַבָּאָה, וְהוֹאִיל וְכֵלִים שֶׁל כֹּהֵן הֵן, מִרְתַּת עַם הָאָרֶץ וְלֹא נָגַע בְּהוּ. אֲבָל אִם הַכֵּלִים הֵן שֶׁל יִשְׂרָאֵל שֶׁרוֹצֶה לַעֲשׂוֹת יֵינוֹ בְּטָהֳרָה, לֹא מִזְדְּהַר בְּהוּ עַם הָאָרֶץ כֻּלֵּי הַאי, וְחָיְשִׁינַן דִּלְמָא נָגַע בָּהֶן אָדָם טָמֵא, אִם הִסִּיחַ דַּעְתּוֹ מֵהֶן, עַד שֶׁיֹּאמַר בְּלִבִּי הָיָה לְשָׁמְרָם: 

~ פרק ז - משנה ח
<B>מִי שֶׁהָיָה טָהוֹר.</B> כֹּהֵן שֶׁהָיָה טָהוֹר לֶאֱכֹל בַּתְּרוּמָה, וְהִסִּיחַ דַּעְתּוֹ מִלֶּאֱכֹל עוֹד בַּתְּרוּמָה: <B>שֶׁדֶּרֶךְ טְמֵאִים פּוֹרְשִׁים מִמֶּנּוּ.</B> הַטְּמֵאִים שֶׁיּוֹדְעִים בּוֹ שֶׁהוּא טָהוֹר, פּוֹרְשִׁים מִמֶּנּוּ, הִלְכָּךְ לֹא חָיְשִׁינַן שֶׁמָּא נָגַע בְּאָדָם טָמֵא וְטִמְּאָהוּ: <B>וַחֲכָמִים מְטַמְּאִין.</B> מֵאַחַר שֶׁהִסִּיחַ דַּעְתּוֹ {יב}. וַהֲלָכָה כַּחֲכָמִים: <B>הָיוּ יָדָיו טְהוֹרוֹת.</B> בְּהָא מוֹדֶה רַבִּי יְהוּדָה דַּאֲפִלּוּ אָמַר יוֹדֵעַ אֲנִי שֶׁלֹּא נִטְמְאוּ יָדַי: <B>יָדָיו טְמֵאוֹת.</B> וּפוֹסְלִין אֶת הַתְּרוּמָה, מֵאַחַר שֶׁהִסִּיחַ דַּעְתּוֹ מִלֶּאֱכֹל, לְפִי שֶׁהַיָּדַיִם עַסְקָנִיּוֹת הֵן וְנָגַע {יג} וְלָאו אַדַּעְתֵּיהּ: 

~ פרק ז - משנה ט
<B>גַּרְגְּרָנִיּוֹת.</B> זוֹלְלוֹת וּמִתְאַוּוֹת לְמַאֲכָל {טו}. תַּרְגּוּם כִּי הָיִיתִי זוֹלֵלָה (אֵיכָה א), אֲרֵי הֲוֵיתִי גַרְגְּרָנִית. וַהֲלָכָה כַּחֲכָמִים: 

^ פרק ח

~ פרק ח - משנה א
<B>הַדָּר עִם עַם הָאָרֶץ.</B> מֻקָּפוֹת צָמִיד פָּתִיל. טְמֵאוֹת, מִשּׁוּם אִשְׁתּוֹ נִדָּה, שֶׁמָּא הִסִּיטָה וְיָשְׁבָה וְטִמְּאָה אֶת הַכֹּל: <B>רַבִּי יְהוּדָה מְטַהֵר בְּתַנּוּר.</B> מִשּׁוּם דְּאִי אֶפְשָׁר לְהַסִּיטוֹ, דִּסְתָמוֹ מְחֻבָּר קְצָת, שֶׁעוֹשִׂין לוֹ טְפֵלָה לְחַבְּרוֹ בָּאָרֶץ. וּמַאן דִּמְטַמֵּא סָבַר גָּזְרִינַן מְחֻבָּר אַטּוּ שֶׁאֵינוֹ מְחֻבָּר. וְאֵין הֲלָכָה כְּרַבִּי יְהוּדָה: 

~ פרק ח - משנה ב
<B>הַמַּפְקִיד כֵּלִים אֵצֶל עַם הָאָרֶץ טְמֵאִים טְמֵא מֵת.</B> וּצְרִיכִין הַזָּאָה שְׁלִישִׁי וּשְׁבִיעִי: <B>אִם מַכִּירוֹ.</B> אִם הָעַם הָאָרֶץ מַכִּיר בַּמַּפְקִיד שֶׁהוּא כֹּהֵן אוֹכֵל בַּתְּרוּמָה, זָהִיר עַל הַפִּקָּדוֹן שֶׁלּוֹ שֶׁלֹּא יְטַמְּאֶנּוּ בְּמֵת, וְאֵינוֹ צָרִיךְ הַזָּאָה: <B>אֲבָל טְמֵאִין מִדְרָס.</B> מִשּׁוּם אִשְׁתּוֹ נִדָּה שֶׁמָּא יָשְׁבָה עֲלֵיהֶן, דְּאֵינוֹ נִזְהָר מִטֻּמְאַת אִשְׁתּוֹ: <B>בִּזְמַן שֶׁהִיא רוֹצֶצֶת.</B> שֶׁהַכִּסּוּי דּוֹחֵק הַבְּגָדִים מֵחֲמַת שֶׁהִיא מְלֵאָה בְּיוֹתֵר: <B>טְמֵאִים מִדְרָס.</B> הַבְּגָדִים. דִּכְשֶׁאִשְׁתּוֹ יוֹשֶׁבֶת עַל הַתֵּבָה אוֹ נִשְׁעֶנֶת עָלֶיהָ, מַכְבֶּדֶת עַל הַבְּגָדִים: <B>אִם אֵינָהּ רוֹצֶצֶת טְמֵאִין מַדָּף.</B> כְּלוֹמַר טֻמְאָה קַלָּה, לְטַמֵּא אֳכָלִין וּמַשְׁקִין, כְּמוֹ עַל גַּבּוֹ שֶׁל זָב שֶׁאֵינוֹ מְטַמֵּא בְּגָדִים: <B>אַף עַל פִּי שֶׁהַמַּפְתֵּחַ בְּיַד בְּעָלִים.</B> דְּחָיְשִׁינַן שֶׁמָּא הִסִּיטָה: 

~ פרק ח - משנה ג
<B>הַמְאַבֵּד בַּיּוֹם וּמָצָא בַיּוֹם טָהוֹר.</B> דְּמִסְּתָמָא אִם הָיָה אָדָם מוֹצְאוֹ וְנוֹגֵעַ בּוֹ הָיָה מַגְבִּיהוֹ {ב}, כְּדֶרֶךְ מוֹצֵא אֲבֵדָה. אֲבָל בַּלַּיְלָה, אֲפִלּוּ שָׁעָה אַחַת דְּלֹא חֲזִי לֵיהּ, חָיְשִׁינַן שֶׁמָּא נָגַע בּוֹ אָדָם טָמֵא וְלֹא רָאָהוּ. וּמַתְנִיתִין בִּרְשׁוּת הָרַבִּים דִּסְפֵקוֹ טָהוֹר אַיְרֵי, וְאַף עַל פִּי כֵן בַּלַּיְלָה טְמֵאִים מִדְרָס וּטְמֵא מֵת {ג}. אֲבָל בִּרְשׁוּת הַיָּחִיד דִּסְפֵקוֹ טָמֵא, בֵּין בַּיּוֹם בֵּין בַּלַּיְלָה טְמֵאִים. וְהָכִי אִיתָא בַּתּוֹסֶפְתָּא: <B>בִּרְשׁוּת הָרַבִּים טְהוֹרִים בִּרְשׁוּת הַיָּחִיד טְמֵאִין.</B> דְּאֵין כָּאן אֶלָּא סָפֵק שֶׁמָּא נָגַע בָּהֶן {ד} נָכְרִי אוֹ עַם הָאָרֶץ, הִלְכָּךְ בִּרְשׁוּת הָרַבִּים דִּסְפֵקוֹ טָהוֹר, טְהוֹרִים. בִּרְשׁוּת הַיָּחִיד דִּסְפֵקוֹ טָמֵא, טְמֵאִים: <B>מִפְּנֵי שֶׁהֻנַּח בִּרְשׁוּת עַם הָאָרֶץ.</B> וְכָל מַה שֶּׁבְּבֵית עַם הָאָרֶץ הָוֵי טְמֵא מֵת וְצָרִיךְ הַזָּאָה: 

~ פרק ח - משנה ד
<B>מִפְּנֵי שֶׁהָיוּ גַנָּבִים.</B> כְּלוֹמַר, כֵּיוָן דְּהִנִּיחוֹ נָעוּל וּמְצָאוֹ פָּתוּחַ, וַדַּאי גַּנָּבִים הָיוּ שָׁם וּפְתָחוּהוּ, וְהַאי דְּלֹא מְטַמְּאִינַן לֵיהּ, דְּאֵמוּר נִמְלְכוּ וְהָלְכוּ לָהֶן וְלֹא נָגְעוּ בְּכָל מַה שֶּׁבַּבַּיִת. וַהֲלָכָה כַּחֲכָמִים: 

~ פרק ח - משנה ה
<B>שֶׁנִּכְנְסָה שֶׁלֹּא בִרְשׁוּת.</B> וּמִרְתְּתָא שֶׁלֹּא תִּתָּפֵס כְּגַנָּב וּמְמַהֶרֶת לָצֵאת, וְאַף עַל פִּי שֶׁלְּצֹרֶךְ בְּנוֹ אוֹ בְּהֶמְתּוֹ שֶׁל בַּעַל הַבַּיִת נִכְנְסָה: 

~ פרק ח - משנה ו
<B>כֹּל הַמְיֻחָד לְמַאֲכַל אָדָם.</B> כְּגוֹן סְתָם אֳכָלִין: <B>טָמֵא.</B> טֻמְאַת אֳכָלִין עַד שֶׁיִּפָּסֵל מֵאֲכִילַת הַכֶּלֶב: <B>עַד שֶׁיְּיַחֲדֶנּוּ לָאָדָם.</B> דְּיֵשׁ חִלּוּק בֵּין אַפּוֹקֵי טֻמְאָה מִנֵּיהּ {ח}, לַאֲתוֹיֵי לֵיהּ טֻמְאָה: <B>גּוֹזָל שֶׁנָּפַל לְגַת.</B> כְּשֶׁלֹּא נָפַל לַגַּת לֹא פְּלִיגֵי רַבִּי יוֹחָנָן בֶּן נוּרִי וְרַבָּנָן, דְּנִבְלַת עוֹף טָהוֹר בַּכְּרַכִּים לֹא בַּעְיָא מַחֲשָׁבָה לְשַׁוּוֹיַהּ אֹכֶל, מִשּׁוּם דְּאִיכָּא רֹב עַם הַבָּאִים לַשּׁוּק וְאָכְלֵי נִבְלַת עוֹף טָהוֹר. וּבַכְּפָרִים דְּלֵיכָּא רֹב עַם בָּעֵי מַחֲשָׁבָה, כִּדְפָרֵישְׁנָא בְּרֵישׁ פֶּרֶק קַמָּא. כִּי פְלִיגֵי כְּשֶׁנָּפַל לַגַּת וּמֵת בַּכְּרַכִּים, רַבָּנָן סָבְרֵי אַף עַל גַּב דְּבַכְּרַכִּים לֹא בָּעֵי מַחֲשָׁבָה, הֵיכָא דְּנָפַל לַגַּת מְאָסַתּוּ גִּתּוֹ וְאֵינוֹ רָאוּי וּבָעֵי מַחֲשָׁבָה. וְרַבִּי יוֹחָנָן בֶּן נוּרִי סָבַר לֹא מְאָסַתּוּ גִּתּוֹ וַהֲרֵי הוּא כִּשְׁאָר נִבְלַת עוֹף טָהוֹר דְּלֹא בַּעְיָא מַחֲשָׁבָה בַּכְּרַכִּים. וְאֵין הֲלָכָה כְּרַבִּי יוֹחָנָן בֶּן נוּרִי: <B>חִשַּׁב עָלָיו חֵרֵשׁ שׁוֹטֶה וְקָטָן.</B> לְהַאֲכִילוֹ לְנָכְרִי: 

~ פרק ח - משנה ז
<B>אֲחוֹרֵי כֵלִים שֶׁנִּטְמְאוּ בְמַשְׁקִים.</B> הַאי דְּנָקַט אֲחוֹרֵי כֵּלִים, מִשּׁוּם דְּקִילּוּ, שֶׁכְּלִי שֶׁנִּטְמְאוּ אֲחוֹרָיו בְּמַשְׁקִין טְמֵאִין, אֲחוֹרָיו טְמֵאִין, תּוֹכוֹ אָזְנָיו אֳגָנָיו וְיָדָיו טְהוֹרִין, מִשּׁוּם דְּטֻמְאַת מַשְׁקִים לְטַמֵּא כֵּלִים מִדְּרַבָּנָן הֵקֵלּוּ בָהּ. אֲבָל אִם נִטְמָא תּוֹכוֹ בְּמַשְׁקִין טְמֵאִין, נִטְמָא כֻּלּוֹ: <B>מְטַמְּאִים אֶת הַמַּשְׁקִין.</B> אֲפִלּוּ דְּחֻלִּין: <B>וְאֵין פּוֹסְלִין אֶת הָאֳכָלִין.</B> וַאֲפִלּוּ דִּתְרוּמָה: <B>רַבִּי יְהוֹשֻׁעַ אוֹמֵר מְטַמְּאִין אֶת הַמַּשְׁקִין וּפוֹסְלִין אֶת הָאֳכָלִים.</B> רַבִּי יְהוֹשֻׁעַ יָלֵיף (בְּנִדָּה דַּף ז:) דַּאֲחוֹרֵי כֵּלִים פּוֹסְלִים אֳכָלֵי תְּרוּמָה קַל וָחֹמֶר מִטְּבוּל יוֹם, מַה טְּבוּל יוֹם שֶׁאֵינוֹ מְטַמֵּא אֶת הַמַּשְׁקִין, דְּלֹא גָּזְרוּ רַבָּנָן עַל טְבוּל יוֹם שֶׁיְּהֵא מְטַמֵּא אֶת הַמַּשְׁקִין, אֲפִלּוּ הָכִי פּוֹסֵל אֳכָלִים שֶׁל תְּרוּמָה, דִּכְתִיב (וַיִּקְרָא כב) וּבָא הַשֶּׁמֶשׁ וְטָהֵר וְאַחַר יֹאכַל מִן הַקֳּדָשִׁים, אֵינוֹ טָהוֹר לֶאֱכֹל בַּתְּרוּמָה עַד שֶׁיַּעֲרִיב שִׁמְשׁוֹ, דִּקְרָא בִּתְרוּמָה מִשְׁתַּעֵי. אֲחוֹרֵי כֵּלִים שֶׁמְּטַמְּאִין אֶת הַמַּשְׁקִין, אֵינוֹ דִּין שֶׁיְּהוּ פּוֹסְלִין אֶת הַתְּרוּמָה. וְרַבִּי אֱלִיעֶזֶר דְּלֹא חָיֵשׁ לְהַאי קַל וָחֹמֶר, מִשּׁוּם דַּאֲחוֹרֵי כֵּלִים שֶׁנִּטְמְאוּ בְּמַשְׁקִין דְּרַבָּנָן, וּטְבוּל יוֹם דְּאוֹרַיְתָא, וּדְרַבָּנָן מִדְּאוֹרַיְתָא אֵין דָּנִין קַל וָחֹמֶר: <B>שִׁמְעוֹן אֲחִי עֲזַרְיָה.</B> לְפִי שֶׁעֲזַרְיָה עָסַק בִּפְרַקְמַטְיָא וְהָיָה מְסַפֵּק מָזוֹן לְשִׁמְעוֹן אָחִיו שֶׁיַּעֲסֹק בַּתּוֹרָה, לְפִיכָךְ נִקְרָא עַל שֵׁם עֲזַרְיָה אָחִיו: <B>לֹא כָךְ וְלֹא כָךְ.</B> לֹא מְטַמְּאִין מַשְׁקֵה חֻלִּין וְלֹא פּוֹסְלִין אֳכָלֵי תְּרוּמָה, אֲבָל מְטַמְּאִין מַשְׁקֵה תְּרוּמָה, וְאוֹתָן מַשְׁקִין שֶׁל תְּרוּמָה מְטַמְּאִין אֶחָד בְּאֳכָלֵי תְּרוּמָה שֶׁנַּעֲשׂוּ שְׁנִיִּים, וְאוֹתָן אֳכָלִים פּוֹסְלִים אֳכָלִים אֲחֵרִים שֶׁל תְּרוּמָה. וְהַיְנוּ דְּקָאָמְרֵי הָאֳכָלִים שֶׁל תְּרוּמָה לְמַשְׁקִין שֶׁל תְּרוּמָה, מְטַמְּאֶיךָ לֹא טִמְּאוּנִי, כְּלוֹמַר אֲחוֹרֵי כְּלִי הַמְּטַמְּאֶךָ לֹא טִמְּאוּנִי, דְּלֹא פָּסְלֵי אֳכָלֵי תְּרוּמָה, וְאַתָּה טִמֵּאתָנִי. וַהֲלָכָה כְּרַבִּי אֱלִיעֶזֶר: 

~ פרק ח - משנה ח
<B>שֶׁהִיא קְטַפְרֵס.</B> שֶׁצִּדָּהּ אֶחָד נָמוּךְ כְּעֵין מִדְרוֹן: <B>וּמַשְׁקֶה טוֹפֵחַ מִלְּמַטָּן.</B> בַּצַּד הַנָּמוּךְ, וְהַיְנוּ בָּצֵק שֶׁבְּלִילָתָהּ רַכָּה וּמַשְׁקֶה שֶׁלָּהּ טוֹפֵחַ, אֲבָל מִלְּמַעְלָה בְּלִילָתָהּ עָבָה וְאֵין מַשְׁקֶה טוֹפֵחַ: <B>שָׁלֹשׁ חֲתִיכוֹת.</B> בֵּין שְׁלָשְׁתָּן כַּבֵּיצָה, אַחַת טוֹפֵחַ וּשְׁתַּיִם אֵינָן טוֹפֵחַ, סְדוּרוֹת זוֹ אֵצֶל זוֹ, וְהַטּוֹפַחַת מִלְּמַטָּה, וְהַשְׁתָּא הָאֶמְצָעִית נוֹגַעַת בַּטּוֹפַחַת, וְהָעֶלְיוֹנָה נוֹגַעַת בָּאֶמְצָעִית: <B>אֵינָן מִצְטָרְפוֹת.</B> לְכַבֵּיצָה לְטַמֵּא הַמַּשְׁקֶה טוֹפֵחַ שֶׁלְּמַטָּה וְיַחֲזֹר הַמַּשְׁקֶה וִיטַמֵּא אֶת הָעֲרֵבָה, דִּנְגִיעָה אֵינָהּ מְחַבֶּרֶת אֶת הַבָּצֵק, אֶלָּא אִם כֵּן נוֹשְׁכוֹת כְּדִתְנַן בְּפֶרֶק קַמָּא (מִשְׁנָה ז) מִקְרָצוֹת נוֹשְׁכוֹת זוֹ אֶת זוֹ: <B>שְׁתַּיִם מִצְטָרְפוֹת.</B> אִם לֹא הָיוּ אֶלָּא שְׁתֵּי חֲתִיכוֹת בָּצֵק, הַתַּחְתּוֹנָה שֶׁיֵּשׁ בָּהּ מַשְׁקֶה טוֹפֵחַ וְשֶׁלְּמַעְלָה הֵימֶנָּה הַנּוֹגַעַת בָּהּ, וּבֵין שְׁתֵּיהֶן כַּבֵּיצָה, מִצְטָרְפוֹת לְטַמֵּא הַמַּשְׁקֶה וְיַחֲזֹר וִיטַמֵּא אֶת הָעֲרֵבָה: <B>אֲפִלּוּ שְׁתַּיִם אֵין מִצְטָרְפִין אֶלָּא אִם כֵּן הָיוּ רוֹצְצוֹת מַשְׁקֶה.</B> לְעוֹלָם אֵין מַשְׁקֶה מְחַבֵּר עַד שֶׁיִּהְיֶה מַשְׁקֶה דּוֹחֵק וְעוֹמֵד בֵּין שְׁתֵּי הַחֲתִיכוֹת. וְאֵין הֲלָכָה כְּרַבִּי יוֹסֵי: <B>וְאִם הָיָה מַשְׁקֶה עוֹמֵד.</B> כְּלוֹמַר אִם לֹא הָיָה קְטַפְרֵס אֶלָּא אֶשְׁבֹּרֶן, וְהַמַּשְׁקֶה עוֹמֵד בֵּין חֲתִיכוֹת הַבָּצֵק, אֲפִלּוּ כָּל שִׁעוּר הַבֵּיצָה שֶׁבַּבָּצֵק פֵּרוּרִים דַּקִּין כְּעֵין הַחַרְדָּל מְפֹרָדִים זֶה מִזֶּה, הַמַּשְׁקֶה שֶׁעוֹמֵד מְחַבְּרָן וּמִצְטָרְפִין לְכַבֵּיצָה, וּמְטַמְּאִין הַמַּשְׁקֶה וְחוֹזֵר הַמַּשְׁקֶה וּמְטַמֵּא אֶת הָעֲרֵבָה: <B>אֹכֶל פָּרוּר.</B> אֹכֶל שֶׁהוּא חָלוּק לְפֵרוּרִים פֵּרוּרִים דַּקִּין אֵינוֹ מִצְטָרֵף, דְּאֵין הַמַּשְׁקֶה מְחַבְּרָן. וְאֵין הֲלָכָה כְּרַבִּי דּוֹסָא: 

~ פרק ח - משנה ט
<B>כֵּיוָן שֶׁהִשִּׁיקָהּ לַמִּקְוֶה.</B> כֵּיוָן שֶׁחִבֵּר קָצֶה אֶחָד מִן הַמַּקֵּל בַּמִּקְוֶה, אַף עַל פִּי שֶׁלֹּא הִטְבִּילוֹ כֻּלּוֹ, טָהֲרוּ כָּל הַמַּשְׁקִין טְמֵאִין שֶׁבְּרֹאשׁוֹ הָאַחֵר, דִּקְטַפְרֵס חִבּוּר: <B>עַד שֶׁיַּטְבִּיל אֶת כֻּלָּהּ.</B> דְּקָסָבְרֵי רַבָּנָן קְטַפְרֵס אֵינוֹ חִבּוּר: <B>הַנִּצּוֹק.</B> קִלּוּחַ צִנּוֹר {יד} הַבָּא מִלְּמַעְלָה לְמַטָּה בִּזְקִיפָה כְּעַמּוּד: <B>קְטַפְרֵס.</B> מַיִם הַבָּאִים מִלְּמַעְלָה לְמַטָּה דֶּרֶךְ מִדְרוֹן שֶׁל תֵּל גָּבוֹהַּ: <B>וּמַשְׁקֶה טוֹפֵחַ.</B> וְאֵין בּוֹ טוֹפֵחַ עַל מְנָת לְהַטְפִּיחַ {טו}, שֶׁאֵין בּוֹ כָּל כָּךְ מַשְׁקֶה שֶׁאִם טָפַח בָּהֶן יָדוֹ עָלָה בָּהּ מַשְׁקֶה שֶׁיּוּכַל לְהַטְפִּיחַ דָּבָר אַחֵר: <B>אֵינוֹ חִבּוּר לֹא לַטֻּמְאָה.</B> שֶׁאִם מַשְׁקִים תְּלוּשִׁין הֵן וְנָגַע טָמֵא בַּתַּחְתּוֹן, הָעֶלְיוֹן טָהוֹר. וְכֵן לְעִנְיַן מַשְׁקֶה טוֹפֵחַ, וַאֲפִלּוּ בְּמָקוֹם חָלָק, אִם מַשְׁקִין מִכָּאן וּמַשְׁקִין מִכָּאן וּמַשְׁקֶה טוֹפֵחַ בְּאֶמְצַע, נָגַע טָמֵא בְּמַשְׁקֶה טוֹפֵחַ, מַשְׁקִין שֶׁמִּכָּאן וּמִכָּאן טְהוֹרִים אַף עַל פִּי שֶׁמְּחֻבָּרִים לוֹ: <B>וְלֹא לַטָּהֳרָה.</B> כְּגוֹן גֻּמָּא שֶׁאֵין בָּהּ אַרְבָּעִים סְאָה, וְנִצּוֹק אוֹ מַשְׁקֶה טוֹפֵחַ מְחֻבָּר לְגֻמָּא זוֹ וּלְמִקְוֶה כָּשֵׁר, אֵינוֹ חִבּוּר, וְהַטּוֹבֵל בְּגֻמָּא זוֹ לֹא עָלְתָה לוֹ טְבִילָה: <B>אֶשְׁבֹּרֶן.</B> מָקוֹם עָמֹק שֶׁנִּקְווּ בּוֹ מַיִם: <B>חִבּוּר לַטֻּמְאָה וְלַטָּהֳרָה.</B> וְאִם נִטְמְאוּ קְצָתָן נִטְמְאוּ כֻּלָּן. וְכֵן אִם נִתְחַבְּרוּ קְצָת מֵהֶן לַמִּקְוֶה וְטָהֲרוּ, טָהֲרוּ כֻּלָּן: 

^ פרק ט

~ פרק ט - משנה א
<B>זֵיתִים מֵאֵימָתַי מְקַבְּלִין טֻמְאָה.</B> לִהְיוֹת מֻכְשָׁרִים בַּשֶּׁמֶן הַיּוֹצֵא מֵהֶן: <B>זֵעַת הַמַּעֲטָן.</B> כְּלִי שֶׁנּוֹתְנִים בּוֹ אֶת הַזֵּיתִים וְהֵן נִכְמָרוֹת שָׁם כְּדֵי שֶׁיִּהְיוּ רְאוּיִים לְהוֹצִיא שֶׁמֶן. לְשׁוֹן עֲטִינָיו מָלְאוּ חָלָב [אִיּוֹב כא]: <B>אֲבָל לֹא זֵעַת הַקֻּפָּה.</B> דְּקֻפָּה אֵינָהּ מַחֲזֶקֶת הַמַּשְׁקִין {א}, וְהַמַּשְׁקֶה הַיּוֹצֵא מֵהֶן הוֹלֵךְ לְאִבּוּד, וְלֹא נִיחָא לֵיהּ, וְאֵין מַכְשִׁיר הַזְּרָעִים לְקַבֵּל טֻמְאָה אֶלָּא מַשְׁקֶה דְּנִיחָא לֵיהּ, דִּכְתִיב (וַיִּקְרָא יא) וְכִי יֻתַּן מַיִם עַל זֶרַע, כְּתִיב יִתֵּן וְקָרִינַן יֻתַּן, יֻתַּן דּוּמְיָא דְּיִתֵּן, מַה יִּתֵּן דְּנִיחָא לֵיהּ אַף יֻתַּן דְּנִיחָא לֵיהּ: <B>שִׁעוּר זֵעָה שְׁלֹשָׁה יָמִים.</B> דְּמַשְׁקֶה הַיּוֹצֵא תּוֹךְ שְׁלֹשָׁה אֵינוֹ חָשׁוּב שֶׁמֶן אֶלָּא מֹחַל בְּעָלְמָא וְאֵינוֹ מַכְשִׁיר, שֶׁאֵין מַכְשִׁירִים לְקַבֵּל טֻמְאָה אֶלָּא שִׁבְעָה מַשְׁקִין בִּלְבַד, וְהֵן יַיִן מַיִם שֶׁמֶן דְּבַשׁ חָלָב טַל דָּם: <B>מִשֶּׁיִּתְחַבְּרוּ שְׁלֹשָׁה זֶה לָזֶה.</B> דֶּרֶךְ הַזֵּיתִים מִתְחַבְּרִים זֶה לָזֶה כְּשֶׁשָּׁהוּ בַּמַּעֲטָן: <B>מִשֶּׁתִּגָּמֵר מְלַאכְתָּן.</B> מְלֶאכֶת הַכְנָסָתָן. דְּכָל זְמַן שֶׁדַּעְתּוֹ לְהָבִיא עוֹד זֵיתִים מִמָּקוֹם אַחֵר לְהוֹסִיף עַל אֵלּוּ, אֵין הַזֵּעָה מַכְשִׁירָתָן, מִשּׁוּם דְּלֹא נִיחָא לֵיהּ. וּמִשֶּׁתִּגָּמֵר מְלַאכְתָּן, אֲפִלּוּ בֶּן יוֹמוֹ מַכְשִׁיר. וַהֲלָכָה כְּרַבָּן גַּמְלִיאֵל, שֶׁחֲכָמִים אוֹמְרִים כִּדְבָרָיו: 

~ פרק ט - משנה ב
<B>גָּמַר מִלִּמְסֹק.</B> מִלִּלְקֹט זֵיתָיו: <B>אֲבָל עָתִיד לִקַּח.</B> לִקְנוֹת זֵיתִים מִן הַשׁוּק וּלְהוֹסִיף עַל אֵלּוּ: <B>גָּמַר מִלִּקַּח.</B> שֶׁאֵין בְּדַעְתּוֹ לִקְנוֹת עוֹד זֵיתִים, אֲבָל רוֹצֶה לִלְווֹת זֵיתִים מֵאֲחֵרִים וּלְהוֹסִיף עַל אֵלּוּ: <B>אֵרְעוֹ אֵבֶל אוֹ מִשְׁתֶּה.</B> וּלְפִיכָךְ לֹא הוֹסִיף עֲלֵיהֶן, אֲבָל דַּעְתּוֹ לְהוֹסִיף כְּשֶׁיַּעֲבֹר הָאֵבֶל, טְהוֹרִין. לְפִי שֶׁלֹּא הֻכְשְׁרוּ. כְּרַבָּן גַּמְלִיאֵל דְּאָמַר מִשֶּׁתִּגָּמֵר מְלַאכְתָּן: <B>אֵין טָמֵא אֶלָּא מְקוֹם מַגָּעָן.</B> אֵין מֻכְשָׁר {ב} אֶלָּא מְקוֹם נְפִילַת הַמַּשְׁקֶה. פֵּרוּשׁ אַחֵר, נָפְלוּ עַל הַזֵּיתִים הַלָּלוּ שֶׁלֹּא נִגְמְרָה מְלַאכְתָּן מַשְׁקִין טְמֵאִין, לֹא נִטְמָא מֵהֶן אֶלָּא הַזֵּיתִים שֶׁנָּגְעוּ בָּהֶן הַמַּשְׁקִין טְמֵאִים בִּלְבַד: <B>הַמֹּחַל הַיּוֹצֵא מֵהֶן.</B> הַמַּיִם הַיּוֹצְאִים מִן הַזֵּיתִים קֹדֶם שֶׁנִּגְמְרָה מְלַאכְתָּן אֵין לָהֶן דִּין מַשְׁקִין, וְאֵין מַכְשִׁירִין אֶת הָאֳכָלִין, וְהֵן עַצְמָן אֵין מְקַבְּלִין טֻמְאָה. וּמִפְּנֵי מָה טָהוֹר הַמֹּחַל הַיּוֹצֵא מִן הַזֵּיתִים עַד שֶׁלֹּא נִגְמְרָה מְלַאכְתָּן, לְפִי שֶׁאֵינוֹ רוֹצֶה בְּקִיּוּמָן: 

~ פרק ט - משנה ג
<B>נָפְלוּ עֲלֵיהֶן מַשְׁקִין טְמֵאִין.</B> לְאַחַר שֶׁנִּגְמְרָה מְלַאכְתָּן וְהֻכְשְׁרוּ לְקַבֵּל טֻמְאָה, הֲרֵי כָּל הַזֵּיתִים טְמֵאִין {ג} וַאֲפִלּוּ אוֹתָן שֶׁלֹּא נָגְעוּ בָּהֶן הַמַּשְׁקִין הַטְּמֵאִין, שֶׁהַמַּשְׁקֶה שֶׁיָּצָא מֵהֶן לְאַחַר שֶׁנִּגְמְרָה מְלַאכְתָּן שֶׁעַל יָדוֹ הֻכְשְׁרוּ לְקַבֵּל טֻמְאָה הוּא מִתְעָרֵב בְּאֵלּוּ הַמַּשְׁקִין הַטְּמֵאִין וּמְקַבֵּל טֻמְאָה מֵהֶן, וּמְטַמֵּא אַחַר כָּךְ כָּל שְׁאָר הַזֵּיתִים: <B>הַמֹּחַל הַיּוֹצֵא מֵהֶן.</B> מִן הַזֵּיתִים שֶׁנִּגְמְרָה מְלַאכְתָּן: <B>רַבִּי אֱלִיעֶזֶר מְטַהֵר.</B> דְּלָא חֲשִׁיב מֹחַל מַשְׁקֶה לֹא לְהַכְשִׁיר הַזְּרָעִים וְלֹא לְקַבֵּל טֻמְאָה כִּשְׁאָר מַשְׁקִים: <B>וַחֲכָמִים מְטַמְּאִין.</B> דְּמֹחַל חָשׁוּב מַשְׁקֶה בֵּין לְהַכְשִׁיר בֵּין לְטַמֵּא, כְּשֶׁיּוֹצֵא מִן הַזֵּיתִים לְאַחַר שֶׁנִּגְמְרָה מְלַאכְתָּן: <B>הַמֹּחַל הַיּוֹצֵא מִן הַבּוֹר.</B> לְאַחַר שֶׁמּוֹצִיאִין הַשֶּׁמֶן מִן הַבּוֹר, נִשְׁאָר בְּקַרְקָעִית הַבּוֹר מֹחַל כְּמוֹ מַיִם. וְקָאָמַר רַבִּי שִׁמְעוֹן דַּעֲלֵיהּ אִפְלִיגוּ רַבִּי אֱלִיעֶזֶר וְרַבָּנָן, רַבִּי אֱלִיעֶזֶר לָא חֲשִׁיב לֵיהּ מַשְׁקֶה, וְרַבָּנָן סָבְרֵי כֵּיוָן דְּלֹא אֶפְשָׁר לִהְיוֹת מֹחַל בְּקַרְקָעִית הַבּוֹר בְּלֹא צִחְצוּחֵי שֶׁמֶן, חֲשִׁיבֵי מַשְׁקֶה כְּמוֹ הַשֶּׁמֶן. וַהֲלָכָה כַּחֲכָמִים, וּכְמוֹ שֶׁפֵּרֵשׁ פְּלוּגְתַּיְהוּ תַּנָּא קַמָּא, וְלֹא כְּמוֹ שֶׁפֵּרֵשׁ רַבִּי שִׁמְעוֹן: 

~ פרק ט - משנה ד
<B>הַגּוֹמֵר אֶת זֵיתָיו.</B> לְאַחַר שֶׁעָבַר זְמַן הַגִּתּוֹת וְהַבַּדִּים. דְּבִשְׁעַת הַגִּתּוֹת וְהַבַּדִּים הָא תְּנַן בַּחֲגִיגָה שֶׁהַכֹּל נֶאֱמָנִים עַל הַתְּרוּמָה בִּשְׁעַת הַגִּתּוֹת וְהַבַּדִּים: <B>וְשִׁיֵּר [צָרִיךְ לוֹמַר יְשַׁיֵּר וְכֵן הוּא בִּסְפָרִים יְשָׁנִים]: קֻפָּה אַחַת.</B> כְּדֵי שֶׁיַּפְרִישׁ מִמֶּנָּה תְּרוּמָה וּמַעֲשֵׂר בְּטָהֳרָה וְיִתְּנֶנָּה [לְעֵינֵי הַכֹּהֵן, שֶׁהַכֹּהֵן] עַצְמוֹ יִרְאֶה שֶׁגָּמַר עַתָּה אֶת זֵיתָיו, שֶׁאִם לֹא יִתְּנֶנָּה לְעֵינֵי הַכֹּהֵן, הוּא אֵינוֹ נֶאֱמָן לוֹמַר שֶׁשְּׁמָרָן בְּטָהֳרָה, כֵּיוָן שֶׁעָבַר זְמַן הַגִּתּוֹת וְהַבַּדִּים. וְאִית סְפָרִים דְּגָרְסֵי לְעָנִי הַכֹּהֵן, מִשּׁוּם דִּתְרוּמָה מֻעֶטֶת כָּזוֹ שֶׁמַּפְרִישִׁים לְאַחַר הַגִּתּוֹת וְהַבַּדִּים אֵין רְגִילִין לָתֵת אוֹתָהּ אֶלָּא לְכֹהֵן עָנִי {ד}, מִשּׁוּם הָכִי תָּנֵי כֹּהֵן עָנִי, וְהוּא הַדִּין דְּמָצֵי לָתֵת אוֹתָהּ לְכֹהֵן עָשִׁיר: <B>יוֹלִיךְ לוֹ אֶת הַמַּפְתֵּחַ מִיָּד.</B> וּמְהֵימְנִינַן לֵיהּ בְּמַאי דְּאָמַר שֶׁעַתָּה גָּמַר זֵיתָיו: <B>רַבִּי שִׁמְעוֹן אוֹמֵר מֵעֵת לְעֵת.</B> שֶׁל גְּמַר לְקִיטַת הַזֵּיתִים, אִם הֵבִיא לוֹ אֶת הַמַּפְתֵּחַ, מְהֵימְנִינַן לֵיהּ. וַהֲלָכָה כְּרַבִּי יְהוּדָה. וּבְתוֹסֶפְתָּא (פֶּרֶק י) מַשְׁמַע דְּמִיָּד דְּקָאָמַר רַבִּי יְהוּדָה, הַיְנוּ כָּל אוֹתוֹ הַיּוֹם: 

~ פרק ט - משנה ה
<B>הַמַּנִּיחַ זֵיתִים בַּכּוֹפֵשׁ.</B> גָּרְסִינַן. וְהוּא סַל גָּדוֹל שֶׁמַּנִּיחִים בּוֹ זֵיתִים לִכְמֹר: <B>שֶׁיִּמְתֹּנוּ.</B> שֶׁיִּתְרַכְּכוּ וְתִהְיֶה בָּהֶן לַחְלוּחִית. וְיֵשׁ סְפָרִים שֶׁגּוֹרְסִים בַּכּוֹתֵשׁ, שֶׁמַּנִּיחִים אוֹתָם בַּמַּכְתֶּשֶׁת יָמִים רַבִּים כְּדֵי שֶׁיֵּעָשׂוּ רָפִים וְרַכִּים וְיִהְיוּ נוֹחִין לְהִכָּתֵשׁ: <B>הֲרֵי אֵלּוּ מֻכְשָׁרִים.</B> בַּמֹּחַל הַיּוֹצֵא מֵהֶן, שֶׁכְּבָר נִגְמְרָה מְלַאכְתָּן: <B>בֵּית הִלֵּל אוֹמְרִים אֵין מֻכְשָׁרִים.</B> דְּלֹא נִגְמְרָה מְלַאכְתָּן עֲדַיִן {ה}: <B>הַפּוֹצֵעַ זֵיתִים.</B> מְמַעֲכָן בְּיָדַיִם מְסֹאֲבוֹת: <B>טִמְּאָן.</B> דְּיָדַיִם מְסֹאֲבוֹת פּוֹסְלוֹת אֶת הַתְּרוּמָה, וְכָל הַפּוֹסֵל אֶת הַתְּרוּמָה מְטַמֵּא מַשְׁקִין לִהְיוֹת תְּחִלָּה. וְהֵן מֻכְשָׁרִים בִּפְצִיעָתוֹ, דְּנִיחָא לֵיהּ בַּמַּשְׁקֶה דְּטָיֵיף עֲלַיְהוּ, שֶׁמִּתּוֹךְ כָּךְ הֵן מַרְבִּים טַעַם: 

~ פרק ט - משנה ו
<B>לְגַרְגְּרָם.</B> לַעֲשׂוֹת מֵהֶן גַּרְגְּרִים. כְּלוֹמַר לַעֲשׂוֹת שֶׁכָּל גַּרְגֵּר וְגַרְגֵּר יִתְיַבֵּשׁ בַּחַמָּה וְיִתְנַגֵּב: <B>אֲפִלּוּ הֵן רוּם אַמָּה.</B> דִּכְשֶׁנִּתְיַבְּשׁוּ הָעֶלְיוֹנוֹת, הַתַּחְתּוֹנוֹת מַזִּיעוֹת וּמִתְלַחְלְחוֹת בַּמַּשְׁקֶה, מִכָּל מָקוֹם הוֹאִיל וְדַעְתּוֹ שֶׁיִּתְנַגְּבוּ, אֵינָן מֻכְשָׁרִים. וְיֵשׁ מְפָרְשִׁים לְגַרְגְּרָן, לְמַתְּקָן בַּחַמָּה כְּדֵי לְסָפְתָם {ז} בְּמֶלַח וּלְאָכְלָן. וּלְפִי שֶׁאֵין מִתְמַתְּקִין כֻּלָּם בְּבַת אַחַת, מִשּׁוּם הָכִי נָקַט לְגַרְגְּרָן, כְּלוֹמַר שֶׁיִּקַּח הַגַּרְגְּרִים הַמִּתְמַתְּקִין רִאשׁוֹן רִאשׁוֹן וְיֹאכְלֵם. וְגוֹרְסִין אֲפִלּוּ הֵן רוּם אַמָּה הֲרֵי אֵלּוּ מֻכְשָׁרִים, כְּלוֹמַר אֲפִלּוּ שֶׁהֵן גְּבוֹהִים אַמָּה דְּהַשְׁתָּא אוֹתָן הַתַּחְתּוֹנוֹת אֵינָן מִתְמַתְּקוֹת, הֲרֵי אֵלּוּ מֻכְשָׁרִים בַּמַּשְׁקֶה הַיּוֹצֵא מֵהֶן, דְּנִיחָא לֵיהּ שֶׁיַּזִּיעוּ שָׁם, דַּחֲזוּ לַאֲכִילָה טְפֵי: <B>שֶׁיִּלְקוּ.</B> שֶׁיִּתְמַעֲכוּ וְיִתְפַּצְּעוּ: <B>וְעָתִיד לְהַעֲלוֹתָן לַגַּג.</B> אַחַר כָּךְ לְמַתְּקָן שָׁם בַּחַמָּה: <B>נְתָנָן בַּגַּג שֶׁיִּפְתְּחֵם.</B> שֶׁיִּתְבַּקְּעוּ הַזֵּיתִים וְיִמְלְחֵם: <B>הֲרֵי אֵלּוּ מֻכְשָׁרִים.</B> דְּכָל הָנֵי נִיחָא לֵיהּ בְּזֵעַת הַשֶּׁמֶן הַנִּפְלָט: <B>עַד שֶׁיְּשַׁמֵּר.</B> שֶׁיְּתַקֵּן שׁוֹמֵרָה לְגַגּוֹ. סֻכָּה מִקָּנִים וְקַשׁ שֶׁעוֹשִׂים בְּרֹאשׁ הַגַּג לָשֶׁבֶת שָׁם לִשְׁמֹר: <B>אֵינָן מֻכְשָׁרִים.</B> דְּלֹא נִיחָא לֵיהּ בַּזֵּעָה שֶׁיּוֹצֵאת מֵהֶן: 

~ פרק ט - משנה ז
<B>רָצָה לִטֹּל מֵהֶם בַּד אֶחָד.</B> זֵיתִים שֶׁלֹּא נִגְמְרָה מְלַאכְתָּן וְלֹא הֻכְשְׁרוּ {ח}, כְּגוֹן שֶׁהָיָה דַּעְתּוֹ לִקַּח וּלְהוֹסִיף עֲלֵיהֶן כְּדִתְנַן בְּרֵישׁ פִּרְקִין, וּבָא לִקַּח מֵהֶן שִׁעוּר מֻעָט שֶׁמְּשִׂימִים בְּבֵית הַבַּד בְּפַעַם אַחַת, אוֹ שְׁנֵי בַּדִּין, וְלַעֲשׂוֹת מֵהֶן שֶׁמֶן, וּמַשְׁאִיר מֵהֶן בַּמַּעֲטָן הַרְבֵּה: <B>בֵּית שַׁמַּאי אוֹמְרִים קוֹצֶה בְטֻמְאָה.</B> חוֹתֵךְ מַה שֶּׁרוֹצֶה לַחְתֹּךְ מִן הָאוֹם שֶׁל זֵיתִים שֶׁבַּמַּעֲטָן, בַּד אוֹ שְׁנֵי בַּדִּים בְּטֻמְאָה, כֵּיוָן שֶׁלֹּא נִגְמְרָה מְלַאכְתָּן וְלֹא הֻכְשְׁרוּ: <B>וּמְחַפֶּה בְטָהֳרָה.</B> כְּשֶׁגָּמַר לִקַּח מַה שֶּׁרָצָה לִקַּח, מְכַסֶּה הַמּוֹתָר שֶׁבַּמַּעֲטָן בְּטָהֳרָה כְּאִלּוּ הֻכְשַׁר, דְּמוֹעֶלֶת לְקִיחָתוֹ מַה שֶּׁלּוֹקֵחַ לְהַחֲשִׁיב אֶת הַמּוֹתָר כְּאִלּוּ נִגְמְרָה מְלַאכְתָּן: <B>אַף מְחַפֶּה בְטֻמְאָה.</B> דְּאַף הַנִּשְׁאָר לֹא הֻכְשַׁר, כֵּיוָן שֶׁלֹּא נִגְמְרָה מְלַאכְתָּן וְדַעְתּוֹ לְהוֹסִיף עֲלֵיהֶם. וּמִיהוּ אִם עָקַר כָּל הַזֵּיתִים שֶׁבַּמַּעֲטָן כְּדֵי לַעֲשׂוֹתָן בְּבֵית הַבַּד, הָיוּ מֻכְשָׁרִים לְבֵית הִלֵּל: <B>רַבִּי יוֹסֵי אוֹמֵר חוֹפֵר בְּקַרְדֻּמּוֹת.</B> וְעוֹקֵר כָּל הַזֵּיתִים שֶׁבַּמַּעֲטָן: <B>וּמוֹלִיךְ לְבֵית הַבַּד בְּטֻמְאָה.</B> לְפִי שֶׁלֹּא הֻכְשְׁרוּ. וְקַרְדֻּמּוֹת דְּנָקַט, לִרְבוּתָא, לְפִי שֶׁהֵן כְּלֵי בַּרְזֶל וּמוּכָנִים לְטֻמְאַת מֵת יוֹתֵר מִשְּׁאָר כֵּלִים {ט}. וַהֲלָכָה כְּבֵית הִלֵּל: 

~ פרק ט - משנה ח
<B>בָּרֵחַיִם.</B> שֶׁנּוֹתְנִים בָּהֶן זֵיתִים קֹדֶם נְתִינָתָן לְבֵית הַבַּד וְאַחַר כָּךְ נוֹתְנָן בְּבֵית הַבַּד וְטוֹעֲנָן בְּקוֹרָה: <B>וְאִם הָיָה מַשְׁקֶה.</B> נִטְמָא הַמַּשְׁקֶה בַּשֶּׁרֶץ וְנִטְמְאוּ כָּל הַזֵּיתִים עַל יְדֵי חִבּוּר מַשְׁקֶה {י}: <B>נִמְצָא עַל גַּבֵּי הֶעָלִים.</B> נִמְצָא הַשֶּׁרֶץ עַל גַּבֵּי הֶעָלִים הַמְכַסִּים אֶת הַזֵּיתִים, וְעָלִים לָאו בַּר קַבּוֹלֵי טֻמְאָה נִינְהוּ: <B>יִשָּׁאֲלוּ הַבַּדָּדִים.</B> עַמֵּי הָאָרֶץ שֶׁטִּהֲרָן בַּעַל הַשֶּׁמֶן לַעֲשׂוֹת זֵיתָיו בְּטָהֳרָה, וְנֶאֱמָנִים לוֹמַר לֹא נָגַעְנוּ בַּשֶּׁרֶץ שֶׁעַל הֶעָלִים וְלֹא נִטְמֵינוּ: <B>וְאִם הָיָה נוֹגֵעַ בָּאוֹם.</B> אִם הָיָה הַשֶּׁרֶץ יוֹצֵא מִן הֶעָלִים שֶׁמְּכַסִּים אֶת הַזֵּיתִים וְנוֹגֵעַ בָּאוֹם: <B>אֲפִלּוּ.</B> שֵׂעָר אֶחָד מִן הַשֶּׁרֶץ נוֹגֵעַ בָּאוֹם: <B>טָמֵא.</B> כָּל הָאוֹם, דַּחֲשִׁיב חִבּוּר. אוֹם, הַזֵּיתִים הַמְקֻבָּצִים יַחַד וּמְחֻבָּרִין זֶה בָּזֶה בַּמַּעֲטָן, נִקְרָאִים אוֹם: 

~ פרק ט - משנה ט
<B>נִמְצָא עַל גַּבֵּי פְרוּדִים.</B> לְאַחַר שֶׁתָּקַע יָתֵד בָּאוֹם לְהַפְרִיד הָאוֹם לְכַמָּה חֲלָקִים פְּרוּדִים, וּבְכָל גּוּשׁ וְגוּשׁ {יא} מֵאֵלֶּה הַחֲלָקִים הַפְּרוּדִים מֵהָאוֹם יֵשׁ זֵיתִים מְדֻבָּקִים: <B>וְהוּא נוֹגֵעַ בְּכַבֵּיצָה.</B> שֶׁאִם בָּאתָ לְצָרֵף זֵיתִים שֶׁהַשֶּׁרֶץ נוֹגֵעַ בָּהֶן יֵשׁ בָּהֶן כַּבֵּיצָה: <B>טָמֵא.</B> כָּל הַגּוּשׁ. אַף עַל גַּב דְּאֵין הַגּוּשׁ חִבּוּר מִשֶּׁתָּקַע אֶת הַיָּתֵד בָּאוֹם לְהַפְרִידָם, מִכָּל מָקוֹם כֵּיוָן דְּיֵשׁ בְּגוּשׁ זֶה זֵיתִים טְמֵאִין כְּשִׁעוּר לְטַמֵּא אֲחֵרִים, דְּהַיְנוּ כַּבֵּיצָה, נַעֲשָׂה חִבּוּר לְטַמֵּא כָּל שְׁאָר הַזֵּיתִים שֶׁבּוֹ: <B>פְּרוּדִים עַל גַּבֵּי פְרוּדִים.</B> שֶׁיֵּשׁ גּוּשִׁים עַל גַּבֵּי גוּשִׁים וְהַשֶּׁרֶץ עַל הַגּוּשׁ הָעֶלְיוֹן: <B>אַף עַל פִּי שֶׁהַשֶּׁרֶץ נוֹגֵעַ בְּכַבֵּיצָה.</B> שֶׁל אוֹתוֹ גּוּשׁ: <B>אֵין טָמֵא אֶלָּא מְקוֹם מַגָּעוֹ.</B> שֶׁל שֶׁרֶץ, כְּלוֹמַר אוֹתוֹ גּוּשׁ בִּלְבַד שֶׁהַשֶּׁרֶץ נָגַע בּוֹ. אֲבָל שְׁאָר גּוּשִׁים, טְהוֹרִים {יב}: <B>נִמְצָא הַשֶּׁרֶץ בֵּין הַכֹּתֶל לַזֵּיתִים טָהוֹר.</B> וְלֹא חָיְשִׁינַן שֶׁמָּא הָיָה עַל הַזֵּיתִים: <B>נִמְצָא בַגַּג.</B> הַמַּעֲלֶה זֵיתִים מִן הַמַּעֲטָן לַגַּג, וְנִמְצָא שֶׁרֶץ אַחַר כָּךְ בַּזֵּיתִים שֶׁעַל הַגַּג: <B>הַמַּעֲטָן טָהוֹר.</B> כְּלוֹמַר זֵיתִים שֶׁבַּמַּעֲטָן טְהוֹרִין, וְלֹא אָמְרִינַן עִם הַזֵּיתִים הוּבָא וְהָיָה בַּמַּעֲטָן: <B>נִמְצָא בַמַּעֲטָן.</B> זֵיתִים שֶׁהֶעֱלָה בַּגַּג, טְמֵאִין, דְּמִקֹּדֶם שֶׁהֶעֱלָה הַזֵּיתִים לַגַּג הָיָה הַשֶּׁרֶץ בַּמַּעֲטָן {יג}: <B>נִמְצָא שָׂרוּף.</B> וְשֶׁרֶץ שָׂרוּף לֹא מְטַמֵּא, דִּכְתִיב [וַיִּקְרָא יא] בְּמוֹתָם, כְּעֵין מוֹתָם. וּכְשֶׁנִּמְצָא שָׂרוּף עַל גַּבֵּי זֵיתִים טְהוֹרִים, לֹא חָיְשִׁינַן שֶׁמָּא נָגַע בָּהֶן קֹדֶם שֶׁנִּשְׂרַף: <B>מְהוּהָא.</B> בֶּגֶד שֶׁנִּתְחַרֵךְ בָּאֵשׁ וְנַעֲשָׂה כְּמִין קוּרֵי עַכָּבִישׁ, וְשׁוּב אֵינוֹ מְקַבֵּל טֻמְאָה: <B>טְהוֹרָה.</B> וְלֹא אָמְרִינַן שֶׁמָּא טָמֵא הָיָה מִתְּחִלָּה קֹדֶם שֶׁנִּתְחַרֵךְ {יד}: <B>כִּשְׁעַת מְצִיאָתָן.</B> בֵּין לְהָקֵל בֵּין לְהַחְמִיר: 

^ פרק י

~ פרק י - משנה א
<B>הַנּוֹעֵל בֵּית הַבַּד מִפְּנֵי הַבַּדָּדִין.</B> עַמֵּי הָאָרֶץ הָעוֹשִׂים מְלָאכָה בְּבֵית הַבַּד, וְטִהֲרָן בַּעַל הַזֵּיתִים כְּדֵי שֶׁיַּעֲשׂוּ הַשֶּׁמֶן בְּטָהֳרָה, וְנָעַל בֵּית הַבַּד בִּפְנֵיהֶם שֶׁלֹּא יִכָּנְסוּ עַמֵּי הָאָרֶץ לְשָׁם וְשֶׁלֹּא יֵצְאוּ הֵם וְיִטַּמְּאוּ בְּמַגַּע עַמֵּי הָאָרֶץ חַבְרֵיהֶם: <B>וְהָיוּ שָׁם.</B> בְּתוֹךְ בֵּית הַבַּד: <B>כֵּלִים טְמֵאִין מִדְרָס.</B> שֶׁהֵן אַב הַטֻּמְאָה וּמְטַמְּאִין אָדָם בֵּין בְּמַגָּע בֵּין בְּמַשָּׂא בֵּין בְּהֶסֵּט: <B>רַבִּי מֵאִיר אוֹמֵר בֵּית הַבַּד טָמֵא.</B> דְּחָיְשִׁינַן שֶׁמָּא נִטְמְאוּ בָּהֶן אוֹתָן עַמֵּי הָאָרֶץ הַטְּהוֹרִים וְחָזְרוּ וְטִמְּאוּ אֶת הַכֹּל, דְּאֵין חוֹשְׁשִׁים לִזָּהֵר עַל הַטֻּמְאָה: <B>רַבִּי יְהוּדָה אוֹמֵר בֵּית הַבַּד טָהוֹר.</B> דְּנִזְהָרִין עַל טֻמְאַת וַדַּאי, הוֹאִיל וְחָבֵר זֶה טִהֲרָן לְכָךְ: <B>רַבִּי שִׁמְעוֹן אוֹמֵר אִם טְהוֹרִים לָהֶם.</B> אֵלּוּ הַכֵּלִים. כְּגוֹן שֶׁיָּשְׁבָה עֲלֵיהֶם אֵשֶׁת עַם הָאָרֶץ אוֹ שֶׁהָיוּ שֶׁל עַם הָאָרֶץ, דִּבְעֵינֵיהֶן טְהוֹרִין הֵן: <B>בֵּית הַבַּד טָמֵא.</B> שֶׁאֵין הַבַּדָּדִים נִזְהָרִים מִלִּגַּע בָּהֶן, וְאִיכָּא לְמֵיחַשׁ שֶׁמָּא נִטְמְאוּ: <B>וְאִם טְמֵאִין הֵן.</B> כְּגוֹן שֶׁיָּדְעוּ שֶׁיָּשְׁבָה עֲלֵיהֶן אִשָּׁה נִדָּה אוֹ זָבָה: <B>בֵּית הַבַּד טָהוֹר.</B> דְּנִזְהָרִין הֵן: <B>אָמַר רַבִּי יוֹסֵי.</B> [רַבִּי יוֹסֵי] כְּרַבִּי מֵאִיר סְבִירָא לֵיהּ דְּבֵית הַבַּד טָמֵא, אֶלָּא טַעֲמָא דְּרַבִּי מֵאִיר מִשּׁוּם דְּאֵין הַבַּדָּדִין חוֹשְׁשִׁים בַּטֻּמְאָה, וְרַבִּי יוֹסֵי סָבַר דְּחוֹשְׁשִׁין בְּמַגָּע אֲבָל אֵין בְּקִיאִין בְּהֶסֵּט, וְחוֹשְׁבִים שֶׁהֵן טְהוֹרִין כָּל זְמַן שֶׁלֹּא נָגְעוּ, הִלְכָּךְ בֵּית הַבַּד טָמֵא, דְּחָיְשִׁינַן שֶׁמָּא הִסִּיטוּ אַף עַל פִּי שֶׁלֹּא נָגְעוּ בָּהֶם {א}. וַהֲלָכָה כְּרַבִּי יוֹסֵי: 

~ פרק י - משנה ב
<B>וּמַשְׁקִין טְמֵאִין בְּתוֹךְ בֵּית הַבַּד.</B> וְהֵן נִשְׁפָּכִים עַל גַּבֵּי קַרְקַע וְדוֹרְכִים הַבַּדָּדִים עֲלֵיהֶן וְנִדְבָּקִים בְּרַגְלֵיהֶן, וְחוֹזְרִים אוֹתָן מַשְׁקִין וּמְטַמְּאִים אֶת הַזֵּיתִים כְּשֶׁהַבַּדָּדִין עוֹלִים וְדוֹרְכִים עַל גַּבֵּי הַזֵּיתִים, אֶלָּא אִם כֵּן יֵשׁ בֵּין הַמַּשְׁקִין לַזֵּיתִים אָרֶץ כְּדֵי שֶׁיְּנַגְּבוּ רַגְלֵיהֶן מִן הַמַּשְׁקִין הַטְּמֵאִים עַל יְדֵי דְּרִיסָתָם בָּאָרֶץ. וּכְשֶׁאֵין מִנְעָלִים בְּרַגְלֵיהֶן אַיְרֵי, דְּהָא מַשְׁקֶה מְטַמֵּא כְּלִי וְחוֹזֵר וּמְטַמֵּא מַשְׁקִין שֶׁעִם הַזֵּיתִים. אֲבָל כְּשֶׁאֵין מִנְעָלִים בְּרַגְלֵיהֶן וְנִתְנַגְּבוּ הַמַּשְׁקִין הַטְּמֵאִין שֶׁבְּרַגְלֵיהֶן עַל יְדֵי דְּרִיסָתָן בָּאָרֶץ, שׁוּב אֵין מִטַּמְּאִים הַזֵּיתִים כְּשֶׁדּוֹרְכִין אוֹתָן, דְּמַשְׁקִין טְמֵאִין מְטַמְּאִין כֵּלִים וְאֵין מְטַמְּאִין אָדָם: <B>הַבַּדָּדִין וְהַבּוֹצְרִין.</B> הָא דְּלֹא נָקַט הַמּוֹסְקִין וְהַבּוֹצְרִין, לְפִי שֶׁגָּזְרוּ עַל הַבְּצִירָה שֶׁתֵּעָשֶׂה בְּטָהֳרָה, וְלֹא גָּזְרוּ עַל הַמְּסִיקָה. וְטַעֲמָא מְפֹרָשׁ בְּפֶרֶק קַמָּא דְּשַׁבָּת, שֶׁפְּעָמִים אָדָם הוֹלֵךְ לְכַרְמוֹ לֵידַע אִם הִגִּיעוּ עֲנָבָיו לִבְצֹר אִם לָאו, וְנוֹטֵל אֶשְׁכּוֹל שֶׁל עֲנָבִים וְסוֹחֲטוֹ וּמְזַלֵּף עַל גַּבֵּי עֲנָבִים וּבִשְׁעַת בְּצִירָה עֲדַיִן מַשְׁקֶה טוֹפֵחַ עֲלֵיהֶן וְהֻכְשְׁרוּ לְקַבֵּל טֻמְאָה. וְטַעַם זֶה לֹא שַׁיָּךְ בִּמְסִיקָה: <B>נֶאֱמָנִין לוֹמַר לֹא נָגָעְנוּ.</B> וּכְגוֹן דְּחָבֵר עוֹמֵד עִמָּהֶן {ב} בְּבֵית הַבַּד. וְלֹא חָיְשִׁינַן דִּלְמָא נָגְעוּ וְלָאו אַדַּעְתֵּיהּ דְּחָבֵר: <B>הַתִּינוֹקוֹת.</B> בַּדָּדִים שֶׁהֵבִיאוּ בְּנֵיהֶן עִמָּהֶן וְטִהֲרוּם לְכָךְ, וּכְשֶׁרוֹצִין בְּנֵיהֶם לִפָּנוֹת יוֹצְאִים אֲבִיהֶן לַחוּץ עִמָּהֶם וְנִפְנִים אֲחוֹרֵי הַגָּדֵר, וְלֹא חָיְשִׁינַן דִּלְמָא נָגַע בְּטֻמְאָה וְלָאו אַדַּעְתָּא דְּחָבֵר: 

~ פרק י - משנה ג
<B>כֵּיוָן שֶׁהִכְנִיסָן לִרְשׁוּת הַמְּעָרָה.</B> שֶׁטּוֹבְלִים בָּהּ. כְּמוֹ בּוֹרוֹת שִׁיחִין וּמְעָרוֹת: <B>דַּיּוֹ.</B> וְלֹא חָיְשִׁינַן שֶׁמָּא לֹא יִטְבֹּלוּ אוֹ לֹא יַטְבִּילוּ הַכֵּלִים וְיֹאמְרוּ טָבַלְנוּ וְהִטְבַּלְנוּ: <B>צָרִיךְ לַעֲמֹד עֲלֵיהֶן.</B> לְפִי שֶׁאֵין בְּקִיאִין בְּדִין טְבִילָה וַחֲצִיצָה: <B>טְהוֹרִים לָהֶם.</B> כְּגוֹן כֵּלִים שֶׁל עַם הָאָרֶץ אַחֵר, שֶׁבְּעֵינֵיהֶם הֵן כֵּלִים טְהוֹרִים לְפִי שֶׁאֵין נִזְהָרִים מִמַּגַּע עַם הָאָרֶץ. וְרַבִּי שִׁמְעוֹן לְטַעֲמֵיהּ כִּדְפָרֵישְׁנָא לְעֵיל. וַהֲלָכָה כְּרַבִּי יוֹסֵי: 

~ פרק י - משנה ד
<B>הַנּוֹתֵן מִן הַסַּלִּים וּמִן הַמַּשְׁטֵחַ שֶׁל אֲדָמָה.</B> עֲנָבִים שֶׁבְּצָרָן מִתְּחִלָּה לַאֲכִילָה, וְלֹא הֻכְשְׁרוּ לְקַבֵּל טֻמְאָה, דְּלֹא גָּזְרוּ אֶלָּא עַל הַבּוֹצֵר מִתְּחִלָּה לַגַּת וְאַחַר כָּךְ נִמְלַךְ עֲלֵיהֶן וּלְקָחָן מִן הַסַּלִּים אוֹ מִן הָאֲדָמָה שֶׁשָּׁטַח הָעֲנָבִים עָלֶיהָ וּנְתָנָן לַגַּת: <B>בֵּית שַׁמַּאי אוֹמְרִים נוֹתֵן בְּיָדַיִם טְהוֹרוֹת.</B> כֵּיוָן שֶׁבָּא לְנָתְנָן לַגַּת הֲרֵי הוּא כְּאִלּוּ בְּצָרָן מִתְּחִלָּה לַגַּת, וְצָרִיךְ שֶׁיִּתֵּן לַגַּת בְּטָהֳרָה: <B>וְאִם נָתַן בְּיָדַיִם טְמֵאוֹת טִמְּאָן.</B> וְאַף עַל גַּב דִּסְתָם יָדַיִם שְׁנִיּוֹת הֵן, וְאֵין שֵׁנִי עוֹשֶׂה שְׁלִישִׁי בְּחֻלִּין, דִּלְמָא קָסָבְרֵי הַטְּבוּלִים לִתְרוּמָה כִּתְרוּמָה דָּמוּ. אִי נַמִּי, בְּיָדַיִם תְּחִלּוֹת עָסְקִינַן, וְרַבִּי שִׁמְעוֹן בֶּן אֶלְעָזָר הִיא כִּדְאִיתָא פֶּרֶק ב' דְּחֻלִּין: <B>וּבֵית הִלֵּל אוֹמְרִים נוֹתֵן לַגַּת בְּיָדַיִם טְמֵאוֹת וּמַפְרִישׁ תְּרוּמָתוֹ בְּטָהֳרָה.</B> לְפִי שֶׁלֹּא הֻכְשְׁרוּ כֵּיוָן דִּבְצָרָן מִתְּחִלָּה לַאֲכִילָה: <B>מִן הָעֲבַט וּמִן הַמַּשְׁטֵחַ שֶׁל עָלִים.</B> עָבִיט הוּא כְּלִי שֶׁנּוֹתְנִים בּוֹ הָעֲנָבִים כְּשֶׁבּוֹצְרִים אוֹתָן לַגַּת. וּמַשְׁטֵחַ שֶׁל עָלִים, שֶׁשָּׁטְחוּ הֶעָלִים עַל פְּנֵי הָאֲדָמָה וְנָתְנוּ הָעֲנָבִים עֲלֵיהֶם. וְהַשְׁתָּא מוֹכְחָא מִלְּתָא דְּהַבּוֹצֵר עֲנָבִים הַלָּלוּ מִתְּחִלָּה, לַגַּת בְּצָרָן וְלֹא לַאֲכִילָה, הִלְכָּךְ שָׁוִים בֵּית שַׁמַּאי וּבֵית הִלֵּל בְּהָא דְּנוֹתֵן בְּיָדַיִם טְהוֹרוֹת, דְּהָא שָׁתִיק לֵיהּ הִלֵּל לְשַׁמַּאי בְּפֶרֶק קַמָּא דְּשַׁבָּת וְהוֹדָה לוֹ שֶׁהַבּוֹצֵר לַגַּת הֻכְשַׁר: 

~ פרק י - משנה ה
<B>הָאוֹכֵל.</B> עֲנָבִים: <B>מִן הַסַּלִּים וּמִן הַמַּשְׁטֵחַ שֶׁל אֲדָמָה.</B> דִּסְתָמָן לַאֲכִילָה נִבְצְרוּ. אַף עַל פִּי שֶׁיָּדָיו טְמֵאוֹת וְהָעֲנָבִים נוֹטְפִים יַיִן לַגַּת: <B>הֲרֵי הַגַּת טְהוֹרָה.</B> דְּאוֹתָן טִפִּין אֵין לָהֶם תּוֹרַת מַשְׁקֶה, הוֹאִיל וְלַאֲכִילָה נִבְצְרוּ וְלֹא נִיחָא לֵיהּ בְּמַאי דְּטָיֵף. אֲבָל הָאוֹכֵל מִן הֶעָבִיט וּמִן הַמַּשְׁטֵחַ שֶׁל עָלִים, אַף עַל פִּי שֶׁאֵין הָעֲנָבִים מְבֻקָּעוֹת וְאֵינָן מְנַטְּפוֹת, אִם נָפַל מִמֶּנּוּ גַּרְגֵּר יְחִידִי וְאֵין חוֹתָם לְאוֹתוֹ גַּרְגֵּר, דְּהַיְנוּ בַּמָּקוֹם שֶׁהָעֹקֶץ עַל פִּי הַגַּרְגֵּר יֵשׁ כְּמִין חוֹתָם וְאוֹתוֹ חוֹתָם סוֹתֵם פִּי הַגַּרְגֵּר שֶׁאֵין מַשְׁקֶה יוֹצֵא. וּכְשֶׁנֶּעֱקָר הָעֹקֶץ עִם הַחוֹתָם, מַשְׁקֶה יוֹצֵא, וְאַף עַל פִּי שֶׁנְּטָלָם לְאָכְלָם יֵשׁ לוֹ תּוֹרַת מַשְׁקֶה, הוֹאִיל וּמִתְּחִלָּה בְּצָרָם לַגַּת, וְנִטְמָא אוֹתוֹ מַשְׁקֶה בְּיָדָיו טְמֵאוֹת, וּכְשֶׁנָּפַל לַגַּת נִטְמָא. וְהָנֵי מִלֵּי כְּשֶׁנָּגַע בְּיָדָיו בִּמְקוֹם הַחוֹתָם. אֲבָל אִם לֹא נָגַע בִּמְקוֹם הַחוֹתָם, לֹא נִטְמָא הַגַּת, שֶׁהֲרֵי לֹא נָגְעוּ יָדָיו בַּמַּשְׁקִים כְּדֵי שֶׁיַּחֲזֹר הַמַּשְׁקֶה וִיטַמֵּא הַגַּת: <B>נָפְלוּ מִמֶּנּוּ עֲנָבִים.</B> כְּלוֹמַר אֶשְׁכּוֹל שֶׁל עֲנָבִים, שֶׁהַגַּרְגְּרִים מְחֻבָּרִים בָּאֶשְׁכּוֹל וְאֵין מַשְׁקֶה יוֹצֵא, וְנִטְמְאוּ בְּיָדָיו טְמֵאוֹת, דְּהֻכְשְׁרוּ לְפִי שֶׁנִּבְצַר לַגַּת: <B>וּדְרָכָן בְּמָקוֹם הַמֻפְנֶה.</B> מָקוֹם פָּנוּי בַּגַּת שֶׁאֵין שָׁם כְּלוּם לֹא יַיִן וְלֹא עֲנָבִים {ה} וּדְרָכוּהוּ בְּטָהֳרָה: <B>כַּבֵּיצָה מְכֻוָּן טָהוֹר.</B> הַגַּת, דְּאֵין אֹכֶל מְטַמֵּא כְּלִי, וּמִשֶׁיָּצָאת טִפָּה רִאשׁוֹנָה חָסֵר לֵיהּ מִכַּבֵּיצָה וְאֵין אֹכֶל מְטַמֵּא אֲחֵרִים בְּפָחוֹת מִכַּבֵּיצָה, נִמְצָא דְּאֵין טֻמְאָה לְטִפָּה זוֹ אֶלָּא מֵחֲמַת טֻמְאָה שֶׁקִּבְּלָהּ כְּשֶׁהָיְתָה אֹכֶל, הִלְכָּךְ הַשְׁתָּא נַמִּי דְּנַעֲשֵׂית מַשְׁקֶה אֵין לָהּ כֹּחַ אֶלָּא כְּאֹכֶל. אֲבָל יוֹתֵר מִכַּבֵּיצָה, טָמֵא, שֶׁהַבֵּיצָה מְטַמְּאָה טִפָּה רִאשׁוֹנָה כְּדִין מַשְׁקֶה, וְחָזְרָה הַטִּפָּה וְטִמְּאָה אֶת הַגַּת, דְּמַשְׁקֶה מְטַמֵּא כְּלִי: 

~ פרק י - משנה ו
<B>וְנִתְּזָה צִנּוֹרָא.</B> נִתַּז רֹק מִפִּיו שֶׁל עַם הָאָרֶץ הַמְדַבֵּר, וְרֹק הַיּוֹצֵא מִפִּי עַם הָאָרֶץ מְטַמֵּא אָדָם וְכֵלִים מִדְּרַבָּנָן, וְכָל שֶׁכֵּן אֳכָלִים וּמַשְׁקִים: <B>סְפֵקוֹ טָהוֹר.</B> דְּאָמְרִינַן שְׂפַת הַבּוֹר קָלְטָה הַצִּנּוֹרָא וּמְנָעַתָּה מִלָּרֶדֶת לְתוֹךְ הַיַּיִן. וּמַתְנִיתִין אַיְרֵי בְּבוֹר סִיד שֶׁאֵינוֹ מְקַבֵּל טֻמְאָה. וּבְתוֹסֶפְתָּא אָמְרוּ, דִּבְבוֹר שֶׁל שֶׁמֶן טָמֵא {ו}, לְפִי שֶׁהַשֶּׁמֶן מַחֲלִיק שְׂפַת הַבּוֹר [וְהַצִּנּוֹרָא] מַחְלֶקֶת וְיוֹרֶדֶת לְמַטָּה לַשֶּׁמֶן שֶׁבַּבּוֹר: 

~ פרק י - משנה ז
<B>הַזּוֹלֵף אֶת הַבּוֹר.</B> הַמּוֹצִיא יַיִן וְשֶׁמֶן שֶׁבַּבּוֹר. וּמִפְּנֵי שֶׁאֵינוֹ מוֹצִיאוֹ כֻּלּוֹ בְּבַת אַחַת אֶלָּא מְעַט מְעַט, קָרֵי לֵיהּ זוֹלֵף: <B>וְנִמְצָא שֶׁרֶץ בָּרִאשׁוֹנָה.</B> שֶׁהִכְנִיס חָבִית בַּבּוֹר וּמִלְּאָהּ, וְכֵן שְׁנִיָּה, וְכֵן שְׁלִישִׁית, וְאַחַר כָּךְ נִמְצָא שֶׁרֶץ בֶּחָבִית שֶׁמִּלֵּא רִאשׁוֹנָה: <B>כֻּלָּן טְמֵאוֹת.</B> דְּמֵהָרִאשׁוֹנָה נִטְמָא כָּל מַה שֶּׁבַּבּוֹר, בֵּין שֶׁהָיָה שֶׁרֶץ בַּבּוֹר בֵּין שֶׁהָיָה בֶּחָבִית: <B>בָּאַחֲרוֹנָה הִיא טְמֵאָה וְכֻלָּן טְהוֹרוֹת.</B> דְּמִמֶּנָּה הָיָה הַשֶּׁרֶץ וְלֹא מִן הַבּוֹר. וַאֲפִלּוּ הָיָה מִן הַבּוֹר, שֶׁמָּא נָפַל בַּבּוֹר אַחַר שֶׁנִּתְמַלְּאוּ כָּל הָרִאשׁוֹנוֹת: <B>אֵימָתַי בִּזְמַן שֶׁהוּא זוֹלֵף.</B> כְּשֶׁהוּא מַכְנִיס הֶחָבִיּוֹת עַצְמָן בְּתוֹךְ הַבּוֹר וּמְמַלֵּא אוֹתָן אַחַת אַחַת: <B>אֲבָל הָיָה זוֹלֵף בְּמַחַץ.</B> שֶׁהֶחָבִיּוֹת עוֹמְדוֹת חוּץ לַבּוֹר, וְהוּא מְמַלֵּא אוֹתָן עַל יְדֵי הַמַּחַץ, וְהוּא כְּלִי חֶרֶס הֶעָשׂוּי לְמַלְּאוֹת בּוֹ יַיִן: <B>נִמְצָא שֶׁרֶץ בְּאַחַת מֵהֶן הִיא טְמֵאָה בִּלְבָד.</B> דְּאֵמוּר בְּתוֹךְ הֶחָבִית הָיָה הַשֶּׁרֶץ וְלֹא בַּבּוֹר: <B>אֵימָתַי בִּזְמַן שֶׁהוּא בוֹדֵק.</B> הַמַּחַץ וְהֶחָבִיּוֹת. שֶׁבְּדָקָן שֶׁלֹּא הָיָה בָּהֶן שֶׁרֶץ קֹדֶם שֶׁנָּתַן לְתוֹכוֹ שֶׁמֶן, אֲבָל לֹא הָיָה מְכַסֶּה לֹא הַבּוֹר וְלֹא הֶחָבִיּוֹת כָּל שָׁעָה שֶׁהָיָה מֵבִיא הַמַּחַץ מִזֶּה לָזֶה, דְּאֵמוּר בַּהֲלִיכָתוֹ נָפַל הַשֶּׁרֶץ בֶּחָבִית. וְכֵן מְכַסֶּה וְלֹא בּוֹדֵק נַמִּי שֶׁמָּא הָיָה בֶּחָבִית קֹדֶם לָכֵן: <B>אֲבָל הָיָה בוֹדֵק וּמְכַסֶּה.</B> שֶׁבָּדַק הֶחָבִיּוֹת, וּבְכָל פַּעַם שֶׁהָיָה מוֹלִיךְ הַמַּחַץ מִזֶּה לָזֶה הָיָה מְכַסֶּה בֵּין בּוֹר בֵּין חָבִית, מִמַּה נַּפְשָׁךְ שֶׁרֶץ הָיָה בַּבּוֹר מִתְּחִלָּתוֹ, בֵּין שֶׁנִּמְצָא בֶּחָבִית, בֵּין שֶׁנִּמְצָא בַּבּוֹר, בֵּין שֶׁנִּמְצָא בַּמַּחַץ: 

~ פרק י - משנה ח
<B>הָעִגּוּלִים לַזַּגִּים.</B> עִגּוּל כְּמִין רֵיחַיִם גָּדוֹל הָיוּ מְשִׂימִין עַל הַזָּגִים לְאַחַר שֶׁדָּרְכוּ הָעֲנָבִים בָּרֶגֶל, כְּדֵי שֶׁיִּתְמַצּוּ וְיֵצֵא כָּל הַיַּיִן הַנִּשְׁאָר בָּהֶן, וּמִתּוֹךְ כָּבְדוֹ וְגָדְלוֹ שֶׁל עִגּוּל זֶה צְרִיכִים בְּנֵי אָדָם הַרְבֵּה לְהַעֲלוֹתוֹ עַל הַצִּבּוּר שֶׁל הַזָּגִין הֶעָשׂוּי כְּמִין תַּפּוּחַ וּלְהוֹרִידוֹ, לְכָךְ נֶחֱשָׁב רְשׁוּת הָרַבִּים לְטַהֵר סְפֵק טֻמְאָה, מִשּׁוּם דְּרַבִּים מְצוּיִין שָׁם: <B>כֶּרֶם שֶׁלִּפְנֵי הַבּוֹצְרִים רְשׁוּת הַיָּחִיד.</B> שֶׁיְּרֵאִין בְּנֵי אָדָם לִכָּנֵס שָׁם, מִפְּנֵי שֶׁנִּתְפָּס עָלָיו כְּגַנָּב: <B>אַחַר הַבּוֹצְרִים רְשׁוּת הָרַבִּים.</B> שֶׁיֵּשׁ רְשׁוּת לְכָל אָדָם לִכָּנֵס: <B>כְּלֵי בֵית הַבַּד שֶׁל גַּת.</B> כְּלוֹמַר וְשֶׁל גַּת. דְּבֵית הַבַּד לְשֶׁמֶן, וְגַת לְיַיִן: <B>הָעֵקֶל.</B> עָשׂוּי כְּמִין קֻפָּה מְסֹרֶגֶת כְּעֵין רֶשֶׁת, וְאַחַר שֶׁסָּחֲטוּ הַזֵּיתִים נוֹתְנִים הַגֶּפֶת {ט} בְּאוֹתוֹ עֵקֶל, וּמַנִּיחִים עָלָיו דָּבָר מַכְבִּיד לְהוֹצִיא הַנִּשְׁאָר: <B>מְנַגְּבָן.</B> וְקֹדֶם לָכֵן לֹא מְהַנְיָא טְבִילָה אִם נִטְמְאוּ, עַד שֶׁיֵּצֵא מֵהֶן הַמַּשְׁקֶה הַטָּמֵא שֶׁנִּדְבַּק בָּהֶן: <B>חוֹלְטָן.</B> שׁוֹפֵךְ עֲלֵיהֶן מַיִם רוֹתְחִים וְאַחַר כָּךְ מַטְבִּילָן: <B>בְּשִׁבֹּלֶת הַנָּהָר.</B> מָקוֹם שֶׁהַמַּיִם רוֹדְפִין {י}, כְּדֵי לְהוֹצִיא הַמַּשְׁקֶה הַנִּדְבַּק בָּהֶן. וְאֵין הֲלָכָה כְּרַבִּי יוֹסֵי: 
