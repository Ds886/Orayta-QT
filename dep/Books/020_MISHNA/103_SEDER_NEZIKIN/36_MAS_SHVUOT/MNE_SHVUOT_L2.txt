&UniqueId=1268&TextSource=ר' פנחס ראובן שליט''א&ForcedBookName=רע''ב&LastLevelIndex=2&CosmeticsType==911&GroupId=mishna_shvuot&PutNewLinesAsIs=1&SearchInTitles=0
// C:\Dev\BhOCR\Runtime files 2\Projects\MNE_SHVUOT Layer 2 - 24 pages

// י. י: יא. יא: יב. יב: יג. יג: יד. יד: טו. טו: טז. טז: יז. יז: יח. יח: יט. יט: כ.
// כ: כא. כא:

$ משנה - שבועות - רע''ב

^ פרק א

~ פרק א - משנה א
<b>שְׁבוּעוֹת שְׁתַּיִם.</b> כְּתִיבֵי בִקְרָא בְהֶדְיָא (וַיִּקְרָא ה) אוֹ נֶפֶשׁ כִּי תִשָּׁבַע לְבַטֵּא בִשְׂפָתַיִם לְהָרַע אוֹ לְהֵיטִיב. אֹכַל, לְהֵיטִיב. לֹא אֹכַל, לְהָרַע, שֶׁמְּעַנֶּה אֶת עַצְמוֹ. וְהוּא הַדִּין לְכָל דָּבָר שֶׁהוּא הֵן וְלָאו לְהַבָּא, דִּלְהָרַע אוֹ לְהֵיטִיב לְהַבָּא מַשְׁמַע: <B>שֶׁהֵן אַרְבַּע.</B> יֵשׁ לְרַבּוֹת עוֹד שְׁתַּיִם אֲחֵרִים דְּלֹא כְתִיבֵי. וְהֵן, הֵן וְלָאו דִּלְשֶׁעָבַר {א}. כְּמוֹ אָכַלְתִּי וְלֹא אָכַל, אוֹ לֹא אָכַלְתִּי וְאָכַל: <B>יְדִיעוֹת הַטֻּמְאָה.</B> אוֹ נֶפֶשׁ אֲשֶׁר תִּגַּע בְּכָל דָּבָר טָמֵא (שָׁם), הָאָמוּר בְּוַיִּקְרָא אֵצֶל טֻמְאַת מִקְדָּשׁ וְקָדָשָׁיו {ב}: <B>שְׁתַּיִם.</B> כְּתִיבֵי בִקְרָא. דִּכְתִיב (שָׁם) וְנֶעְלַם מִמֶּנּוּ וְהוּא טָמֵא, מַשְׁמַע שֶׁנֶּעֶלְמָה מִמֶּנּוּ טֻמְאָה {ג} וְעַל יְדֵי אוֹתוֹ הֶעְלֵם אָכַל בְּשַׂר קֹדֶשׁ, הֲרֵי אַחַת. אוֹ נִכְנַס לַמִּקְדָּשׁ, הֲרֵי שְׁתַּיִם: <B>שֶׁהֵן אַרְבַּע.</B> יֵשׁ לְרַבּוֹת עוֹד שְׁנַיִם חִיּוּבִים אֲחֵרִים {ד}. הֶעְלֵם קֹדֶשׁ, וְהֶעְלֵם מִקְדָּשׁ, וְזָכוּר הוּא אֶת הַטֻּמְאָה: <B>יְצִיאוֹת הַשַּׁבָּת.</B> הוֹצָאָה מֵרְשׁוּת הַיָּחִיד לִרְשׁוּת הָרַבִּים, יָלְפִינַן מִקְּרָא מִן וַיְצַו מֹשֶׁה וַיַּעֲבִירוּ קוֹל בַּמַּחֲנֶה וְגוֹ' (שְׁמוֹת לו), לֹא תַּפִּיקוּ מֵרְשׁוּת הַיָּחִיד לִרְשׁוּת הָרַבִּים: <B>שְׁתַּיִם.</B> אַחַת לָעוֹמֵד בַּחוּץ וְהוֹשִׁיט יָדוֹ לִפְנִים וְנָטַל הַחֵפֶץ וְהוֹצִיאוֹ, וְאַחַת לָעוֹמֵד בִּפְנִים וְנָטַל הַחֵפֶץ מִמְּקוֹמוֹ וְהוֹצִיאוֹ לַחוּץ: <B>שֶׁהֵן אַרְבַּע.</B> יֵשׁ לְהוֹסִיף עוֹד שְׁתַּיִם דְּהַכְנָסָה {ה}, אַף עַל גַּב דְּלֹא כְתִיבֵי. שֶׁכְּשֵׁם שֶׁהִקְפִּידָה תוֹרָה מֵרְשׁוּת לִרְשׁוּת בְּהוֹצָאָה, כָּךְ הִקְפִּידָה עַל הַהַכְנָסָה. אַחַת לָעוֹמֵד בִּפְנִים וְהוֹצִיא יָדוֹ לַחוּץ וְנָטַל חֵפֶץ וְהִכְנִיס, וְאַחַת לָעוֹמֵד בַּחוּץ וְנָטַל חֵפֶץ מִמְּקוֹמוֹ וְהוֹשִׁיטוֹ לִפְנִים וְהִנִּיחוֹ: <B>מַרְאוֹת נְגָעִים שְׁנַיִם.</B> כְּתִיבֵי בַקְּרָא (וַיִּקְרָא יג), שְׂאֵת וּבַהֶרֶת: <B>שֶׁהֵן אַרְבָּעָה.</B> תּוֹלָדָה דִשְׂאֵת וְתוֹלָדָה דְבַהֶרֶת, דְּלֹא כְתִיבֵי בַקְּרָא בְהֶדְיָא: 

~ פרק א - משנה ב
<B>שֶׁיֵּשׁ בָּהּ יְדִיעָה בַתְּחִלָּה.</B> אַיְּדִיעוֹת הַטֻּמְאָה קָאֵי. וְאַיְדֵי דְזוּטְרֵי מִלַּיְהוּ מְפָרֵשׁ לְהוּ בָרֵישָׁא וַהֲדַר מְפָרֵשׁ שְׁבוּעוֹת דִּנְפִישֵׁי מִלַּיְהוּ. וִיצִיאוֹת וּמַרְאוֹת, כָּל חֲדָא וַחֲדָא מִפָּרְשָׁא בְמַסֶּכֶת דִּידֵיהּ, לְהָכִי לֹא פָרְשִׁינְהוּ בְּהַאי מַסֶּכְתָּא. וְלֹא תְנִינְהוּ הָכָא אֶלָּא מִשּׁוּם דְּדָמוּ לַהֲדָדֵי בִּשְׁתַּיִם שֶׁהֵן אַרְבַּע: <B>יְדִיעָה בַתְּחִלָּה.</B> שֶׁיָּדַע שֶׁנִּטְמָא: <B>וִידִיעָה בַסּוֹף.</B> מִשֶּׁאָכַל אֶת הַקֹּדֶשׁ בְּהֶעְלֵם אוֹ נִכְנַס לַמִּקְדָּשׁ בְּהֶעְלֵם וְיָצָא, נוֹדַע לוֹ שֶׁבְּטֻמְאָה אָכַל אוֹ בְּטֻמְאָה נִכְנַס: <B>וְהֶעְלֵם בֵּינְתַּיִם.</B> כְּשֶׁאָכַל אֶת הַקֹּדֶשׁ נֶעֶלְמָה מִמֶּנּוּ טֻמְאָה אוֹ קֹדֶשׁ, אוֹ נִכְנַס לַמִּקְדָּשׁ וְנֶעֶלְמָה מִמֶּנּוּ טֻמְאָה אוֹ מִקְדָּשׁ: <B>הֲרֵי זֶה בְּעוֹלֶה וְיוֹרֵד.</B> עוֹלֶה לֶעָשִׁיר, וְיוֹרֵד לֶעָנִי. עָשִׁיר מֵבִיא חַטַּאת בְּהֵמָה, וְעָנִי חַטַּאת הָעוֹף, וְדַל שֶׁבַּדַּלִּים עֲשִׂירִית הָאֵיפָה, וְהִיא מִנְחַת חוֹטֵא הָאֲמוּרָה בְּכָל מָקוֹם: <B>שָׂעִיר הַנַּעֲשֶׂה בִפְנִים.</B> שָׂעִיר שֶׁל יוֹם הַכִּפּוּרִים שֶׁמֵּבִיא מִדָּמוֹ לִפְנִים {ח}: <B>תּוֹלֶה.</B> לְהָגִין עָלָיו מִן הַיִּסּוּרִין {י}: <B>עַד שֶׁיִּוָּדַע לוֹ.</B> שֶׁאָכַל קֹדֶשׁ בְּטֻמְאָה {יא} וְיָבִיא קָרְבָּן עוֹלֶה וְיוֹרֵד: 

~ פרק א - משנה ג
<B>אֵין בָּהּ יְדִיעָה בַתְּחִלָּה.</B> שֶׁלֹּא יָדַע בְּטֻמְאָה זוֹ מִיָּמָיו {יב}, זֶה לֹא בָא לִכְלַל קָרְבָּן עוֹד לְעוֹלָם. שֶׁהֲרֵי אֵין קָרְבָּן בָּא אֶלָּא עַל שֶׁיֵּשׁ בּוֹ יְדִיעָה בַתְּחִלָּה: <B>שָׂעִיר הַנַּעֲשֶׂה בַחוּץ.</B> הַקָּרֵב בַּמִּזְבֵּחַ הַחִיצוֹן בְּמוּסָפִין שֶׁל יוֹם הַכִּפּוּרִים: <B>וְיוֹם הַכִּפּוּרִים.</B> עַצְמוֹ מְכַפֵּר עִם הַשָּׂעִיר: <B>שֶׁנֶּאֱמַר.</B> בְּשָׂעִיר הַנַּעֲשֶׂה בַחוּץ (בְּמִדְבָּר כט) שְׂעִיר עִזִּים אֶחָד חַטָּאת מִלְּבַד חַטַּאת הַכִּפֻּרִים, וְחַטַּאת הַכִּפֻּרִים הוּא הַשָּׂעִיר הַנַּעֲשֶׂה בִּפְנִים, וְהִקִּישָׁן הַכָּתוּב, לְלַמֶּדְךָ שֶׁעַל מַה שֶּׁזֶּה מְכַפֵּר זֶה מְכַפֵּר. מַה פְּנִימִי אֵינוֹ בָא אֶלָּא עַל דָּבָר שֶׁיֵּשׁ בּוֹ יְדִיעָה, וּמַאי נִיהוּ, יְדִיעָה בַתְּחִלָּה, כִּדְיָלְפִינַן מִקְּרָא דִּכְתִיב לְכָל חַטֹּאתָם, דְּמַשְׁמַע לְאוֹתָם שֶׁיָּבֹאוּ לִכְלַל חַטָּאת כְּשֶׁתִּהְיֶה לָהֶם יְדִיעָה בַסּוֹף, וְאִי אֶפְשָׁר לָבֹא לִכְלַל חַטָּאת אֶלָּא אִם כֵּן הָיְתָה לוֹ יְדִיעָה בַתְּחִלָּה, אַף שָׂעִיר הַנַּעֲשֶׂה בַחוּץ אֵינוֹ מְכַפֵּר אֶלָּא עַל שֶׁיֵּשׁ בּוֹ יְדִיעָה, וּמַאי נִיהוּ, יְדִיעָה בַסּוֹף וְלֹא בַתְּחִלָּה {יג} דְּלֹא אָתְיָא לִכְלַל קָרְבָּן, וּמְכַפֵּר זֶה כַּפָּרָה גְמוּרָה בְּלֹא תְלִיָּה: 

~ פרק א - משנה ד
<B>שְׂעִירֵי הָרְגָלִים.</B> בְּכָל הָרְגָלִים נֶאֶמְרוּ שְׂעִירֵי חַטָּאת בְּמוּסָפִין: <B>וּשְׂעִירֵי רָאשֵׁי חֳדָשִׁים מְכַפְּרִים.</B> דִּכְתִיב בִּשְׂעִיר רֹאשׁ חֹדֶשׁ (שָׁם כה) לְחַטָּאת לַה', חֵטְא שֶׁאֵין מַכִּיר בּוֹ אֶלָּא ה' שָׂעִיר זֶה יְהֵא מְכַפֵּר, וְהַיְנוּ שֶׁאֵין בּוֹ יְדִיעָה לֹא בַתְּחִלָּה וְלֹא בַסּוֹף {יד}. וּשְׂעִירֵי רְגָלִים יָלְפִינַן מִשְּׂעִיר רֹאשׁ חֹדֶשׁ בְּהֶקֵּשׁ, דִּשְׂעִיר הֲוָה מָצֵי לְמִכְתַּב בְּכֻלְּהוּ רְגָלִים, וְכָתַב וּשְׂעִיר {טו}, וָא"ו מוֹסִיף עַל עִנְיָן רִאשׁוֹן, לְהַקִּישׁ שֶׁעַל מַה שֶּׁזֶּה מְכַפֵּר אֵלּוּ מְכַפְּרִים: <B>כָּל הַשְּׂעִירִים כַּפָּרָתָן שָׁוָה.</B> כָּל שְׂעִירֵי הַמּוּסָפִין, בֵּין שְׂעִירֵי רְגָלִים בֵּין שְׂעִיר רֹאשׁ חֹדֶשׁ בֵּין שָׂעִיר הַנַּעֲשֶׂה בַחוּץ בְּיוֹם הַכִּפּוּרִים, כַּפָּרָתָן שָׁוָה, שֶׁהֵם מְכַפְּרִין בֵּין עַל שֶׁאֵין בָּהּ יְדִיעָה בַתְּחִלָּה וְיֵשׁ בָּהּ יְדִיעָה בַסּוֹף בֵּין עַל שֶׁאֵין בָּהּ יְדִיעָה לֹא בַתְּחִלָּה וְלֹא בַסּוֹף, בֵּין עַל טָהוֹר שֶׁאָכַל אֶת הַטָּמֵא, וְנָפְקָא מִנַּהּ לְטֻמְאָה שֶׁאֵרְעָה בֵּין זוֹ לְזוֹ. אֲבָל שָׂעִיר הַנַּעֲשֶׂה בִּפְנִים בְּיוֹם הַכִּפּוּרִים לֹא נֶחְלְקוּ עָלָיו {יט} שֶׁהוּא תוֹלֶה עַל שֶׁיֵּשׁ בָּהּ יְדִיעָה בַתְּחִלָּה וְאֵין בָּהּ יְדִיעָה בַסּוֹף, כִּדְאָמְרִינַן: <B>הָיָה רַבִּי שִׁמְעוֹן אוֹמֵר.</B> הַאי דַּהֲדַר נָקַט לַהּ, מִשּׁוּם דְּבָעֵי לְמֵימַר אָמְרוּ לוֹ מַהוּ שֶׁיִּקְרְבוּ זֶה בָזֶה: <B>מַהוּ שֶׁיִּקְרְבוּ.</B> אִם אָבַד שָׂעִיר שֶׁהֻפְרַשׁ לְיוֹם הַכִּפּוּרִים, וְנִתְכַּפְּרוּ בְאַחֵר, וְנִמְצָא זֶה בָרֶגֶל אוֹ בְּרֹאשׁ חֹדֶשׁ, מַהוּ שֶׁיַּקְרִיב לְשֵׁם שְׂעִירוֹ שֶׁל יוֹם: <B>אָמְרוּ לוֹ הוֹאִיל וְאֵין כַּפָּרָתָן שָׁוָה.</B> רַבִּי מֵאִיר הוּא דְּקָאָמַר לֵיהּ לְרַבִּי שִׁמְעוֹן {כ}, בִּשְׁלָמָא אִי אָמַרְתְּ כֻּלָּן כַּפָּרָתָם שָׁוָה, יִקְרַב, שֶׁהֲרֵי כֻלָּן כַּפָּרָה אַחַת הֵן מְכַפְּרִים, אֶלָּא לְדִידָךְ, זוֹ שֶׁהֻפְרְשָׁה לְכַפֵּר עַל שֶׁאֵין בָּהּ יְדִיעָה בַתְּחִלָּה וְיֵשׁ בָּהּ יְדִיעָה בַסּוֹף, הֵיאַךְ יִקְרַב בָּרֶגֶל לְכַפֵּר עַל שֶׁאֵין בָּהּ יְדִיעָה לֹא בַתְּחִלָּה וְלֹא בַסּוֹף, אוֹ בְרֹאשׁ חֹדֶשׁ לְכַפֵּר עַל הַטָּהוֹר שֶׁאָכַל אֶת הַטָּמֵא: <B>לְכַפֵּר עַל טֻמְאַת מִקְדָּשׁ וְקָדָשָׁיו.</B> וְכֵיוָן דְּבָזֶה שָׁוִין, אַף עַל פִּי שֶׁכַּפָּרָתָן חֲלוּקוֹת יָכוֹל הוּא לִקָּרֵב: 

~ פרק א - משנה ה
<B>מִשְּׁמוֹ.</B> שֶׁל רַבִּי שִׁמְעוֹן. וּסְתָם רַבִּי שִׁמְעוֹן הוּא רַבִּי שִׁמְעוֹן בֶּן יוֹחַאי: 

~ פרק א - משנה ו
<B>וְעַל זְדוֹן טֻמְאַת מִקְדָּשׁ וְכוּ'.</B> סְתָמָא דְתַלְמוּדָא נָקֵיט לַהּ: <B>שָׂעִיר הַנַּעֲשֶׂה בִפְנִים וְיוֹם הַכִּפּוּרִים מְכַפֵּר.</B> דִּכְתִיב (וַיִּקְרָא טז) וּמִפִּשְׁעֵיהֶם לְכָל חַטֹּאתָם, וּפְשָׁעִים אֵלּוּ מְרָדִים {כד}: <B>הַחֲמוּרוֹת וְהַקַּלּוֹת וְכוּ'.</B> כֻּלַּהּ מַתְנִיתִין מִפָּרְשָׁא בַגְּמָרָא הָכִי, בֵּין קַלּוֹת בֵּין חֲמוּרוֹת בֵּין שֶׁעֲשָׂאָן בְּמֵזִיד בֵּין שֶׁעֲשָׂאָן בְּשׁוֹגֵג, אוֹתָן שֶׁעֲשָׂאָן בְּשׁוֹגֵג בֵּין נוֹדַע לוֹ סְפֵקָן בֵּין לֹא נוֹדַע לוֹ סְפֵקָן, כְּלוֹמַר בֵּין נוֹדַע לוֹ שֶׁבָּא לְיָדוֹ סְפֵק חֵלֶב וַאֲכָלוֹ {כה} בֵּין שֶׁלֹּא נוֹדַע לוֹ שֶׁבָּא לְיָדוֹ סְפֵק חֵלֶב. וְאֵלּוּ הֵן קַלּוֹת, עֲשֵׂה וְלֹא תַעֲשֶׂה. וְאֵלּוּ הֵן חֲמוּרוֹת, כְּרֵתוֹת וּמִיתוֹת בֵּית דִּין: 

~ פרק א - משנה ז
<B>אֶחָד יִשְׂרָאֵל וְאֶחָד כֹּהֲנִים.</B> הָכִי קָאָמַר, אֶחָד יִשְׂרָאֵל וְאֶחָד כֹּהֲנִים וְאֶחָד כֹּהֵן מָשׁוּחַ מִתְכַּפְּרִים בְּשָׂעִיר הַמִּשְׁתַּלֵּחַ בִּשְׁאָר עֲבֵרוֹת, וְאֵין חִלּוּק בֵּינֵיהֶן: <B>אֶלָּא שֶׁדַּם הַפָּר מְכַפֵּר עַל הַכֹּהֲנִים עַל טֻמְאַת מִקְדָּשׁ וְקָדָשָׁיו.</B> כָּל מַה שֶּׁשָּׂעִיר הַפְּנִימִי מְכַפֵּר עַל יִשְׂרָאֵל, דְּהַיְנוּ תְּלִיַּת יִשְׂרָאֵל עַל שֶׁיֵּשׁ בָּהּ יְדִיעָה בַתְּחִלָּה וְאֵין בָּהּ יְדִיעָה בַסּוֹף וּזְדוֹן טֻמְאַת מִקְדָּשׁ וְקָדָשָׁיו, וְכֵן כַּפָּרַת שָׂעִיר הַחִיצוֹן פָּרוֹ שֶׁל כֹּהֵן גָּדוֹל הַקָּרֵב בְּיוֹם הַכִּפּוּרִים מְכַפֵּר עַל הַכֹּהֲנִים: <B>רַבִּי שִׁמְעוֹן אוֹמֵר כְּשֵׁם.</B> שֶׁאַתָּה מוֹדֶה בְּדַם הַשָּׂעִיר הַפְּנִימִי שֶׁמְּכַפֵּר עַל יִשְׂרָאֵל כַּפָּרָתוֹ בְּלֹא שׁוּם וִדּוּי, שֶׁאֵין וִדּוּי בַּשָּׂעִיר הַפְּנִימִי אֶלָּא בַשָּׂעִיר הַמִּשְׁתַּלֵּחַ, כָּךְ דַּם הַפָּר בְּלֹא שׁוּם וִדּוּי מְכַפֵּר עַל הַכֹּהֲנִים עַל טֻמְאַת מִקְדָּשׁ וְקָדָשָׁיו. אַיְתַר לֵיהּ וִדּוּיוֹ שֶׁל פַּר בִּמְקוֹם וִדּוּי שֶׁל שָׂעִיר הַמִּשְׁתַּלֵּחַ לְכַפֵּר עַל הַכֹּהֲנִים בִּשְׁאָר עֲבֵרוֹת, וְאֵין לָהֶם כַּפָּרָה בַּשָּׂעִיר הַמִּשְׁתַּלֵּחַ: 

^ פרק ב

~ פרק ב - משנה א
<B>יְדִיעוֹת הַטֻּמְאָה.</B> נִטְמָא וְיָדַע שֶׁנִּטְמָא {א}. בִּשְׁעַת טֻמְאָה אוֹ אַחֲרֵי כֵן: <B>נֶעֶלְמָה מִמֶּנּוּ טֻמְאָה.</B> וְעַל יְדֵי אוֹתוֹ הֶעְלֵם אָכַל קֹדֶשׁ, הֲרֵי אַחַת. וְנִכְנַס לַמִּקְדָּשׁ, הֲרֵי שְׁתַּיִם. דִּכְתִיב וְנֶעְלַם מִמֶּנּוּ וְהוּא טָמֵא, מַשְׁמַע שֶׁנִּתְעַלְּמָה מִמֶּנּוּ טֻמְאָה. וּלְפִי שֶׁאֵינוֹ חַיָּב עָלֶיהָ אֶלָּא אִם כֵּן יָדַע בַתְּחִלָּה שֶׁנִּטְמָא וְאַחַר כָּךְ נֶעֶלְמָה מִמֶּנּוּ, מִשּׁוּם הָכִי קָרֵי לַהּ יְדִיעוֹת {ב}: <B>נֶעְלַם מִמֶּנּוּ הַקֹּדֶשׁ.</B> אוֹ הַמִּקְדָּשׁ, וְאָכַל קֹדֶשׁ אוֹ נִכְנַס לַמִּקְדָּשׁ, וְזָכוּר לַטֻּמְאָה. הֲרֵי שְׁתַּיִם אֲחֵרוֹת דְּלֹא כְתִיבֵי {ג}: <B>נֶעְלַם מִמֶּנּוּ זֶה וָזֶה.</B> אֵינוֹ מִמִּנְיַן הַיְדִיעוֹת {ד}, אֶלָּא הָא קָמַשְׁמַע לָן דְּאַף עַל גַּב דְּבִשְׁעַת אֲכִילַת קֹדֶשׁ אוֹ כְנִיסַת מִקְדָּשׁ אֵינוֹ זָכוּר לֹא לַטֻּמְאָה וְלֹא לַקֹּדֶשׁ, חַיָּב קָרְבָּן עוֹלֶה וְיוֹרֵד:
! {ד}, אלא הא קמשמע לן דאע''ג דבשעת אכילת קודש או כניסת מקדש אינו זכור לא לטומאה ולא לקודש, חייב קרבן עולה ויורד:

~ פרק ב - משנה ב
<B>אֶחָד הַנִּכְנָס לָעֲזָרָה.</B> רִאשׁוֹנָה: <B>וְאֶחָד הַנִּכְנָס לַתּוֹסֶפֶת.</B> שֶׁהוֹסִיפוּ עָלֶיהָ אַחֲרֵי כֵן: <B>שֶׁאֵין מוֹסִיפִין וְכוּ'.</B> לְפִיכָךְ הִיא קְדוֹשָׁה כָּרִאשׁוֹנָה: <B>אֶלָּא בְמֶלֶךְ.</B> דְּאָמַר קְרָא (שְׁמוֹת כה) כְּכֹל אֲשֶׁר אֲנִי מַרְאֶה אוֹתְךָ אֵת תַּבְנִית הַמִּשְׁכָּן וְאֵת תַּבְנִית כָּל כֵּלָיו וְכֵן תַּעֲשׂוּ, קְרָא יְתֵרָא הוּא לְמִדְרַשׁ לְדוֹרוֹת. וּבִימֵי מֹשֶׁה הוּא מֶלֶךְ {ו} וְנָבִיא וְאָחִיו כֹּהֵן גָּדוֹל וְהָיוּ שָׁם אוּרִים וְתֻמִּים {ז} וְשִׁבְעִים זְקֵנִים {ח}, אַף לְדוֹרוֹת כֵּן: <B>וּבִשְׁתֵּי תוֹדוֹת.</B> בִּשְׁנֵי לַחֲמֵי תוֹדָה. וְהָיוּ נוֹשְׂאִים אוֹתָן בְּהֶקֵּף סָבִיב עַד סוֹף הַגְּבוּל שֶׁמְּקַדְּשִׁים, וְשָׁם אוֹכְלִים הָאַחַת וְשׂוֹרְפִים הַשְּׁנִיָּה, וְעַל פִּי נָבִיא נֶאֱכֶלֶת וְעַל פִּי נָבִיא נִשְׂרֶפֶת {ט}. וְהַיְנוּ דִתְנַן הַפְּנִימִית נֶאֱכֶלֶת וְהַחִיצוֹנָה נִשְׂרֶפֶת. וּמִנְּחֶמְיָה בֶּן חֲכַלְיָה גָּמַר, דִּכְתִיב בֵּיהּ (נְחֶמְיָה יב) וָאַעֲמִידָה שְׁתֵּי תוֹדוֹת גְּדוֹלֹת {י}: <B>וּבְשִׁיר.</B> הַשִּׁיר שֶׁהָיוּ אוֹמְרִים אֲרוֹמִמְךָ ה' כִּי דִלִּיתָנִי {יא} (תְּהִלִּים ל). וּבַיִת שֵׁנִי אַף עַל פִּי שֶׁלֹּא הָיָה שָׁם לֹא מֶלֶךְ וְלֹא אוּרִים וְתֻמִּים, הַקְּדֻשָּׁה שֶׁקִּדֵּשׁ שְׁלֹמֹה הַבַּיִת בָּרִאשׁוֹנָה קָדְשָׁה לִשְׁעָתָהּ וְקָדְשָׁה לֶעָתִיד לָבֹא. וַעֲבוֹדָה דִּנְחֶמְיָה בֶּן חֲכַלְיָה לְזֵכֶר בְּעָלְמָא הֲוָה: 

~ פרק ב - משנה ג
<B>נִטְמָא בָעֲזָרָה.</B> וְיָדַע שֶׁנִּטְמָא, וְהִשְׁתַּחֲוָה בְהֶעְלֵם זֶה כְּלַפֵּי פְנִים, אַף עַל פִּי שֶׁלֹּא שָׁהָה {טז}. אוֹ הִשְׁתַּחֲוָה כְלַפֵּי חוּץ, וְהוּא דְּשָׁהָה כְדֵי הִשְׁתַּחֲוָאָה {יז}. וְשִׁעוּר הִשְׁתַּחֲוָיָה הִיא כְּדֵי שֶׁיִּקְרָא אָדָם פָּסוּק זֶה בְּיִשּׁוּב {יח}, וַיִּכְרְעוּ אַפַּיִם אַרְצָה עַל הָרִצְפָּה וַיִּשְׁתַּחֲווּ לְהוֹדוֹת [וְהוֹדוֹת] לַה' כִּי טוֹב כִּי לְעוֹלָם חַסְדּוֹ. וְהוּא פָסוּק בְּדִבְרֵי הַיָּמִים (ב ז): <B>אוֹ שֶׁבָּא לוֹ בָאֲרֻכָּה.</B> שֶׁיָּצָא לוֹ דֶרֶךְ אֲרֻכָּה שֶׁיֵּשׁ קְצָרָה מִמֶּנּוּ לָצֵאת, וַאֲפִלּוּ לֹא שָׁהָה תְּחִלָּה, חַיָּב: <B>וּבַקְּצָרָה פָּטוּר.</B> הֵיכָא דְּלֹא הִשְׁתַּחֲוָה וְלֹא שָׁהָה, וְיָצָא לוֹ דֶּרֶךְ קְצָרָה, פָּטוּר: <B>זוֹ הִיא מִצְוַת עֲשֵׂה שֶׁבַּמִּקְדָּשׁ.</B> דְּיֵשׁ כָּאן וִישַׁלְּחוּ מִן הַמַּחֲנֶה כָּל טָמֵא: <B>שֶׁאֵין חַיָּבִין עָלֶיהָ.</B> בֵּית דִּין, פַּר הֶעְלֵם דָּבָר. שֶׁאִם שָׁגְגוּ וְטָעוּ בְּהוֹרָאָה זוֹ, וְהוֹרוּ לוֹ שֶׁיֵּצֵא בָאֲרֻכָּה, אֵין מְבִיאִין עַל שִׁגְגַת הוֹרָאָה זוֹ פַּר הֶעְלֵם דָּבָר שֶׁל צִבּוּר: 

~ פרק ב - משנה ד
<B>וְאֵיזוֹ הִיא מִצְוַת עֲשֵׂה שֶׁבַּנִּדָּה.</B> שֶׁדּוֹמָה לְזוֹ שֶׁבַּמִּקְדָּשׁ, שֶׁאֵרַע לוֹ הַטֻּמְאָה מִשֶּׁבָּא בְהֶתֵּר לִידֵי כְנִיסָה, אִם שָׁגְגוּ בֵית דִּין בְּהוֹרָאָה זוֹ חַיָּבִים עָלֶיהָ פַּר הֶעְלֵם דָּבָר: <B>הָיָה מְשַׁמֵּשׁ עִם הַטְּהוֹרָה.</B> שֶׁנִּכְנַס בְּהֶתֵּר וְאָמְרָה לוֹ נִטְמֵאתִי עַכְשָׁיו, וּפָרַשׁ מִיָּד בִּקְשִׁי הָאֵבָר, חַיָּב. אֶלָּא יַעֲמֹד בְּלֹא דִישָׁה עַד שֶׁיָּמוּת הָאֵבָר וְיִפְרֹשׁ בְּלֹא קֹשִׁי. וְזֶהוּ הָעֲשֵׂה שֶׁבַּנִּדָּה: 

~ פרק ב - משנה ה
<B>רַבִּי אֱלִיעֶזֶר אוֹמֵר הַשֶּׁרֶץ וְנֶעְלַם.</B> דְּאָמַר קְרָא (וַיִּקְרָא ה) אוֹ בְּנִבְלַת שֶׁרֶץ טָמֵא וְנֶעְלַם מִמֶּנּוּ, וּקְרָא יְתֵרָא הוּא, דְּהָא לְעֵיל כְּתִיב אוֹ נֶפֶשׁ אֲשֶׁר תִּגַּע בְּכָל דָּבָר טָמֵא, וְשֶׁרֶץ בִּכְלַל דָּבָר טָמֵא הוּא, אֶלָּא לְלַמֶּדְךָ שֶׁאִם יָדַע שֶׁנִּטְמָא וַדַּאי וְאֵינוֹ יוֹדֵעַ אִם בְּשֶׁרֶץ אִם בִּנְבֵלָה אֵינוֹ חַיָּב קָרְבָּן אִם אָכַל קֹדֶשׁ עַד שֶׁתִּהְיֶה לוֹ יְדִיעָה בַתְּחִלָּה אִם בְּשֶׁרֶץ נִטְמָא אוֹ בִנְבֵלָה נִטְמָא {כא}. וְרַבִּי עֲקִיבָא סָבַר, דְּכֵיוָן דְּיָדַע וַדַּאי שֶׁנִּטְמָא אַף עַל גַּב דְּלֹא אִתְבְּרִירָא לֵיהּ הַטֻּמְאָה שֶׁנִּטְמָא אִם בְּשֶׁרֶץ אוֹ בִּנְבֵלָה, חַיָּב. וְתַרְוַיְהוּ פָטְרֵי עַל הֶעְלֵם מִקְדָּשׁ. וְרַבִּי יִשְׁמָעֵאל מְחַיֵּב. וַהֲלָכָה כְּרַבִּי יִשְׁמָעֵאל: 

^ פרק ג

~ פרק ג - משנה א
<B>שְׁבוּעוֹת שְׁתַּיִם.</B> שֶׁאֹכַל וְשֶׁלֹּא אֹכַל. הֵם הַשְּׁתַּיִם הַמְפֹרָשׁוֹת, דִּכְתִיב (וַיִּקְרָא ה) לְהָרַע אוֹ לְהֵיטִיב, דְּמַשְׁמַע לְהַבָּא. לֹא אֹכַל, לְהָרַע. אֹכַל, לְהֵיטִיב: <B>שֶׁאָכַלְתִּי וְשֶׁלֹּא אָכַלְתִּי.</B> הֵם הַשְּׁתַּיִם הַנּוֹסָפוֹת מִמִּדְרַשׁ חֲכָמִים {א}: <B>מְדַבֵּר וּמֵבִיא קָרְבָּן.</B> בִּשְׁבִיל בִּטּוּל דִּבּוּרוֹ. וְכֵיוָן דְּמִשּׁוּם בִּטּוּל דִּבּוּרוֹ הוּא, אַף זֶה בִּטּוּל דִּבּוּרוֹ הוּא. שֶׁהָאוֹמֵר לֹא אֹכַל, דַּעְתּוֹ לֶאֱסֹר עַצְמוֹ בְּכָל שֶׁהוּא: <B>שְׁבוּעָה שֶׁלֹּא אֹכַל וְאָכַל וְשָׁתָה.</B> אַף עַל גַּב דִּשְׁתִיָּה בִּכְלַל אֲכִילָה {ד} אֵינוֹ חַיָּב אֶלָּא אַחַת, דַּהֲוֵי לֵיהּ כְּאוֹכֵל וְחוֹזֵר וְאוֹכֵל בְּהֶעְלֵם אֶחָד: <B>שֶׁלֹּא אֹכַל וְשֶׁלֹּא אֶשְׁתֶּה.</B> הָווּ לְהוּ שְׁתֵּי שְׁבוּעוֹת. וְאַף עַל גַּב דְּמִכִּי אָמַר לֹא אֹכַל אִתְּסַר לֵיהּ בִשְׁתִיָּה, דִּשְׁתִיָּה בִּכְלַל אֲכִילָה, וְכִי הֲדַר וְאָמַר תּוּ לֹא אֶשְׁתֶּה הֲוָה לָן לְמֵימַר דְּאֵין שְׁבוּעָה חָלָה עַל שְׁבוּעָה, שָׁאנֵי הָכָא, כֵּיוָן דְּאָמַר בָּרֵישָׁא לֹא אֹכַל וַהֲדַר אָמַר לֹא אֶשְׁתֶּה גַּלֵּי דַעְתֵּיהּ דְּהַךְ אֲכִילָה דְּאָמַר בָּרֵישָׁא אֲכִילָה גְרֵידְתָא הִיא: 

~ פרק ג - משנה ב
<B>חַיָּב עַל כָּל אַחַת וְאֶחָת.</B> מִדְּקָאָמַר פַּת וּפַת עַל כָּל מִין וָמִין, שְׁמַע מִנַּהּ לְחַלֵּק. דְּאִי לֶאֱסֹר עָלָיו מִינִים הַלָּלוּ וְתוּ לֹא, הֲוָה לֵיהּ לְמֵימַר פַּת חִטִּים וְכֵן שֶׁל שְׂעֹרִים וְכֵן שֶׁל כֻּסְּמִין: 

~ פרק ג - משנה ג
<B>שְׁבוּעָה שֶׁלֹּא אֶשְׁתֶּה יַיִן וָשֶׁמֶן וּדְבַשׁ.</B> בַּגְּמָרָא מוֹקֵי לַהּ כְּגוֹן שֶׁהָיָה חֲבֵרוֹ מְסָרֵב בּוֹ וְאוֹמֵר לוֹ בֹּא וּשְׁתֵה עִמִּי יַיִן וְשֶׁמֶן וּדְבַשׁ. הָיָה לוֹ לוֹמַר שְׁבוּעָה שֶׁלֹּא אֶשְׁתֶּה עִמָּךְ וְתוּ לֹא, דְּכִי אִשְׁתָּבַע, אַמַּאי דִּמְסָרֵב בּוֹ אִשְׁתָּבַע, יַיִן וָשֶׁמֶן וּדְבַשׁ לָמָּה לִי, שְׁמַע מִנַּהּ לְחַלֵּק: 

~ פרק ג - משנה ד
<B>וְאָכַל נְבֵלוֹת חַיָּב.</B> דִּרְאוּיִין לַאֲכִילָה הֵן אִי לָאו דְּרַחֲמָנָא אַסְרִינְהוּ {ה}: <B>רַבִּי שִׁמְעוֹן פּוֹטֵר.</B> דְּמֻשְׁבָּע וְעוֹמֵד הוּא עֲלֵיהֶם. וּפְלֻגְתָּא דְרַבִּי שִׁמְעוֹן וְתַנָּא קַמָּא בְּכוֹלֵל דְּבָרִים הַמֻּתָּרִים עִם דְּבָרִים הָאֲסוּרִים, כְּגוֹן בְּאוֹמֵר שְׁבוּעָה שֶׁלֹּא אֹכַל שְׁחוּטוֹת וּטְרֵפוֹת. תַּנָּא קַמָּא סָבַר מִגּוֹ דְחָיְלָא שְׁבוּעָה אַשְּׁחוּטוֹת חָיְלָא נַמִּי אַטְּרֵפוֹת, דְּאִסּוּר חָל עַל אִסּוּר בְּאִסּוּר כּוֹלֵל. וְרַבִּי שִׁמְעוֹן סָבַר אֵין אִסּוּר חָל עַל אִסּוּר בְּאִסּוּר כּוֹלֵל. וְאֵין הֲלָכָה כְּרַבִּי שִׁמְעוֹן: <B>אִשְׁתּוֹ אֲסוּרָה.</B> שֶׁהֲרֵי אָכַל אֳכָלִים. וַאֲפִלּוּ לְרַבִּי שִׁמְעוֹן. דְּטַעֲמָא דְפָטוּר בְּקַמַּיְתָא לָאו מִשּׁוּם דְּלָאו בְּנֵי אֲכִילָה נִינְהוּ, אֶלָּא שֶׁאֵין שְׁבוּעָה חָלָה עַל דְּבַר אִסּוּר: 

~ פרק ג - משנה ה
<B>וְאֶחָד דְּבָרִים שֶׁל אֲחֵרִים.</B> כְּדִמְפָרֵשׁ שֶׁאֶתֵּן לִפְלוֹנִי: <B>שֶׁאֵין בָּהֶן מַמָּשׁ.</B> תְּרֵי גַוְנֵי מַשְׁמַע, כְּגוֹן שֵׁנָה, וּמַשְׁמַע שֶׁאֵין בָּהֶם הֲנָאָה כְּגוֹן שֶׁאֶזְרֹק צְרוֹר לַיָּם: <B>מֵרִבּוּי הַכָּתוּב.</B> לְכָל אֲשֶׁר יְבַטֵּא הָאָדָם. וּפְלֻגְתָּא דְרַבִּי עֲקִיבָא וְרַבִּי יִשְׁמָעֵאל, דְּרַבִּי עֲקִיבָא דָרֵישׁ בְּכָל הַתּוֹרָה רִבּוּיֵי וּמִעוּטֵי, וְרַבִּי יִשְׁמָעֵאל דָּרֵישׁ כְּלָלֵי וּפְרָטֵי. רַבִּי עֲקִיבָא דָרֵישׁ אוֹ נֶפֶשׁ כִּי תִשָּׁבַע רִבָּה, לְהָרַע אוֹ לְהֵיטִיב מִעֵט, לְכָל אֲשֶׁר יְבַטֵּא חָזַר וְרִבָּה. רִבָּה וּמִעֵט וְרִבָּה, רִבָּה הַכֹּל. מַאי רִבָּה, רִבָּה כָּל מִלֵּי לְשֶׁעָבַר כִּלְהַבָּא. וּמַאי מִעֵט, מִעֵט דְּבַר מִצְוָה. וְרַבִּי יִשְׁמָעֵאל דָּרֵישׁ אוֹ נֶפֶשׁ כִּי תִשָּׁבַע כְּלָל, לְהָרַע אוֹ לְהֵיטִיב פְּרָט, לְכֹל אֲשֶׁר יְבַטֵּא חָזַר וְכָלַל. כְּלָל וּפְרָט וּכְלָל אִי אַתָּה דָן אֶלָּא כְעֵין הַפְּרָט, מַה הַפְּרָט מְפֹרָשׁ לְהַבָּא, אַף כֹּל לְהַבָּא. וַהֲלָכָה כְּרַבִּי עֲקִיבָא {ט}: 

~ פרק ג - משנה ו
<B>נִשְׁבַּע לְבַטֵּל אֶת הַמִּצְוָה וְכוּ' פָּטוּר.</B> מִשּׁוּם שְׁבוּעַת בִּטּוּי. אֲבָל לוֹקֶה הוּא מִשּׁוּם שְׁבוּעַת שָׁוְא: <B>שֶׁהָיָה בַדִּין שֶׁיִּהְיֶה חַיָּב כְּדִבְרֵי רַבִּי יְהוּדָה בֶּן בְּתֵירָא.</B> כְּלוֹמַר שֶׁאִלּוּ לְדִבְרֵי רַבִּי יְהוּדָה בֶּן בְּתֵירָא הוּא חַיָּב מִשּׁוּם שְׁבוּעַת בִּטּוּי, שֶׁהָיָה רַבִּי יְהוּדָה בֶּן בְּתֵירָא אוֹמֵר מָה אִם הָרְשׁוּת וְכוּ': <B>שֶׁלֹּא עָשָׂה בָהּ לָאו כְּהֵן.</B> וּקְרָא כְתִיב לְהָרַע אוֹ לְהֵיטִיב, דְּמַשְׁמַע דָּבָר שֶׁיֵּשׁ בּוֹ הֵן וְלָאו. וְאֵין הֲלָכָה כְּרַבִּי יְהוּדָה בֶּן בְּתֵירָא: 

~ פרק ג - משנה ז
<B>שְׁבוּעָה שֶׁלֹּא אֹכַל כִּכָּר זוֹ שְׁבוּעָה שֶׁלֹּא אֹכֲלֶנָּה.</B> טַעֲמָא דְּאָמַר שֶׁלֹּא אֹכַל וַהֲדַר אָמַר שֶׁלֹּא אֹכֲלֶנָּה הוּא דְאֵינוֹ חַיָּב אֶלָּא אַחַת, שֶׁאֵין שְׁבוּעָה חָלָה עַל שְׁבוּעָה. אֲבָל אָמַר תְּחִלָּה שֶׁלֹּא אֹכֲלֶנָּה וַהֲדַר אָמַר שֶׁלֹּא אֹכַל וַאֲכָלָהּ כֻּלָּהּ חַיָּב שְׁתַּיִם, דְּכִי אָמַר שֶׁלֹּא אֹכֲלֶנָּה אֵינוֹ חַיָּב עַד שֶׁיֹּאכַל כֻּלָּהּ, וְכִי הֲדַר אֲמַר שֶׁלֹּא אֹכַל כֵּיוָן שֶׁאָכַל מִמֶּנָּה כַזַּיִת חַיָּב {יב}, הִלְכָּךְ הַשְּׁבוּעָה הָאַחֲרוֹנָה חָיְלָא, וּמִחַיַּב כִּי אָכֵיל מִנַּהּ כַּזַּיִת, וְכִי הֲדַר אָכַל כֻּלָּהּ מִחַיַּב מִשּׁוּם שְׁבוּעָה רִאשׁוֹנָה: <B>שְׁבוּעָה שֶׁלֹּא אֹכֲלֶנָּה שְׁבוּעָה שֶׁלֹּא אֹכֲלֶנָּה.</B> אַף עַל גַּב דְּמִשְּׁבוּעָה שֶׁלֹּא אֹכֲלֶנָּה שְׁנִיָּה שָׁמְעִינַן דְּאֵין שְׁבוּעָה חָלָה עַל שְׁבוּעָה, תָּנָא לָן שְׁבוּעָה שְׁלִישִׁית {יג} לְאַשְׁמוֹעִינַן דְּחִיּוּבָא הוּא דְלֵיכָּא אַשְּׁבוּעוֹת בָּתְרַיְתָא, הָא שְׁבוּעוֹת הֵן וְלֹא יָצְאוּ לְבַטָּלָה, וְאִם יִמְצְאוּ מָקוֹם יָחוּלוּ, שֶׁאִם נִשְׁאַל לְחָכָם עַל הָרִאשׁוֹנָה עָלְתָה שְׁנִיָּה תַחְתֶּיהָ וְנֶאֱסַר בַּדָּבָר מִשּׁוּם שְׁבוּעָה שְׁנִיָּה, וְכֵן אִם נִשְׁאַל עַל הַשְּׁתַּיִם חָלָה הַשְּׁלִישִׁית. לְפִי שֶׁהֶחָכָם עוֹקֵר הַנֶּדֶר מֵעִקָּרוֹ וְהָוֵי כְּמִי שֶׁלֹּא נָדַר וְחָלָה הַשְּׁנִיָּה לְמַפְרֵעַ, שֶׁהֲרֵי הָרִאשׁוֹנָה כְּמִי שֶׁאֵינָהּ הוֹאִיל וְנִשְׁאַל עָלֶיהָ, וְכֵן כְּשֶׁנִּשְׁאַל עַל הַשְּׁתַּיִם הֲרֵי כְאִלּוּ אֵינָם וְחָלָה הַשְּׁלִישִׁית לְמַפְרֵעַ: 

~ פרק ג - משנה ח
<B>אִם לֹא רָאִיתִי גָמָל פּוֹרֵחַ בָּאֲוִיר.</B> כְּלוֹמַר יֵאָסְרוּ כָּל פֵּרוֹת שֶׁבָּעוֹלָם עָלַי אִם לֹא רָאִיתִי וְכוּ' {טז}: <B>נָחָשׁ כְּקוֹרַת בֵּית הַבַּד.</B> כְּתַבְנִית קוֹרַת בֵּית הַבַּד וְצוּרָתָהּ {יז}. דְּאִלּוּ כָּעֳבִי קוֹרַת בֵּית הַבַּד לֹא הָוֵי שְׁבוּעַת שָׁוְא, דְּאִיכָּא טוּבָא: <B>שְׁבוּעָה שֶׁלֹּא נְעִידֶךָ.</B> בִּטּוּל מִצְוָה הִיא {יח}, דְּהָא חַיָּב לְהָעִיד שֶׁנֶּאֱמַר (וַיִּקְרָא ה) אִם לוֹא יַגִּיד וְנָשָׂא עֲוֹנוֹ: 

~ פרק ג - משנה ט
<B>אֲכָלָהּ עָבַר עַל שְׁבוּעַת שָׁוְא.</B> הָכִי קָאָמַר, אֲכָלָהּ, עָבַר עַל שְׁבוּעַת שָׁוְא לְחוּדָא. לֹא אֲכָלָהּ, עָבַר אַף אַשְּׁבוּעַת בִּטּוּי. דְּמִכִּי נִשְׁבַּע שֶׁאֹכַל כִּכָּר זוֹ חַיָּב לְאָכְלָהּ, וְכִי הֲדַר נִשְׁבַּע שֶׁלֹּא יֹאכֲלֶנָּה הֲרֵי נִשְׁבַּע לְבַטֵּל אֶת הַמִּצְוָה, וְלוֹקֶה מִשּׁוּם שְׁבוּעַת שָׁוְא בֵּין יֹאכַל בֵּין לֹא יֹאכַל {כא}, וְאִי לֹא אָכֵיל לָהּ חַיָּב שְׁתַּיִם, מִשּׁוּם שְׁבוּעַת שָׁוְא וְאַף מִשּׁוּם שְׁבוּעַת בִּטּוּי: 

~ פרק ג - משנה י
<B>בַּאֲנָשִׁים וּבְנָשִׁים.</B> אַיְדֵי דְבָעֵי לְמִתְנֵי שְׁבוּעַת הָעֵדוּת נוֹהֶגֶת בַּאֲנָשִׁים וְלֹא בְנָשִׁים כוּ' תָּנָא בִשְׁבוּעַת בִּטּוּי שֶׁנּוֹהֶגֶת בְּכָל אֵלּוּ: <B>בִּרְחוֹקִים וּבִקְרוֹבִים.</B> כְּגוֹן שֶׁאֶתֵּן לִפְלוֹנִי, בֵּין רָחוֹק בֵּין קָרוֹב: <B>בִּכְשֵׁרִים וּבִפְסוּלִים.</B> בְּכָשֵׁר לְעֵדוּת וּפָסוּל: <B>מִפִּי עַצְמוֹ.</B> שֶׁהוֹצִיא הוּא שְׁבוּעָה מִפִּיו. אֲבָל אִם הִשְׁבִּיעוּהוּ אֲחֵרִים אָכַלְתָּ וְלֹא אָכַלְתָּ, וְאָמַר לֹא אָכַלְתִּי וְאָכַל אוֹ לְהֶפֶךְ, פָּטוּר אִם לֹא עָנָה אָמֵן. וְאִם עָנָה אָמֵן אַחַר שֶׁהִשְׁבִּיעוֹ חֲבֵרוֹ, הָוֵי כְנִשְׁבָּע מִפִּי עַצְמוֹ וְחַיָּב {כב}: 

~ פרק ג - משנה יא
<B>שְׁבוּעַת שָׁוְא כוּ' בִּרְחוֹקִים וּבִקְרוֹבִים.</B> נִשְׁבַּע עַל אִישׁ שֶׁהוּא אִשָּׁה, בֵּין רָחוֹק בֵּין קָרוֹב: <B>אַחַת זוֹ וְאַחַת זוֹ.</B> אַחַת שְׁבוּעַת שָׁוְא וְאַחַת שְׁבוּעַת בִּטּוּי, מֻשְׁבָּע מִפִּי אֲחֵרִים חַיָּב בִּדְעָנֵי אָמֵן: 

^ פרק ד

~ פרק ד - משנה א
<B>שְׁבוּעַת הָעֵדוּת.</B> נוֹהֶגֶת בַּאֲנָשִׁים וְלֹא בְנָשִׁים. דִּכְתִיב (וַיִּקְרָא ה) וְהוּא עֵד, בְּרָאוּי לְהָעִיד הַכָּתוּב מְדַבֵּר, וְאִשָּׁה אֵינָהּ רְאוּיָה לְהָעִיד, דִּכְתִיב (דְּבָרִים יט) וְעָמְדוּ שְׁנֵי הָאֲנָשִׁים, אֲנָשִׁים וְלֹא נָשִׁים. וְהַהוּא קְרָא בְּעֵדִים הוּא דִכְתִיב, נֶאֱמַר כָּאן שְׁנַיִם וְנֶאֱמַר לְהַלָּן שְׁנַיִם, עַל פִּי שְׁנַיִם עֵדִים (שָׁם יז): <B>וְלֹא בִקְרוֹבִים.</B> דִּפְסוּלֵי עֵדוּת נִינְהוּ, דִּכְתִיב (שָׁם כד) לֹא יוּמְתוּ אָבוֹת עַל בָּנִים, בְּעֵדוּת בָּנִים. וְהוּא הַדִּין לִשְׁאָר קְרוֹבִים: <B>וְלֹא בִפְסוּלִים.</B> כְּגוֹן חַיָּבֵי מִיתוֹת וְחַיָּבֵי מַלְקֻיּוֹת וְגַזְלָן {ב}, דְּאִקְּרוּ רְשָׁעִים, וְהַתּוֹרָה אָמְרָה אַל תָּשֶׁת רָשָׁע עֵד: <B>וְאֵינָהּ נוֹהֶגֶת אֶלָּא בָרְאוּיִין לְהָעִיד.</B> לַאֲפוֹקֵי מֶלֶךְ שֶׁאֵינוֹ מֵעִיד, וְהַפְּסוּלִים לְעֵדוּת מִדְּרַבָּנָן {ג} כְּגוֹן מְשַׂחֲקֵי בְקֻבְיָא וּמַפְרִיחֵי יוֹנָה: <B>בִּפְנֵי בֵית דִּין וְשֶׁלֹּא בִפְנֵי בֵית דִּין מִפִּי עַצְמוֹ.</B> אִם מִפִּי עַצְמוֹ נִשְׁבַּע שְׁבוּעָה שֶׁאֵינִי יוֹדֵעַ לְךָ עֵדוּת {ה}, חַיָּב, בֵּין נִשְׁבַּע בִּפְנֵי בֵית דִּין בֵּין שֶׁלֹּא בִּפְנֵי בֵית דִּין: <B>וּמִפִּי אֲחֵרִים.</B> כְּגוֹן מַשְׁבִּיעַ אֲנִי עֲלֵיכֶם שֶׁתָּבֹאוּ וּתְעִידוּנִי, וְאָמְרוּ לוֹ אֵין אָנוּ יוֹדְעִים לְךָ עֵדוּת {ו}: <B>אֵינָם חַיָּבִין עַד שֶׁיִּכְפְּרוּ בְּבֵית דִּין.</B> דִּכְתִיב (וַיִּקְרָא ה) אִם לוֹא יַגִּיד וְנָשָׂא עֲוֹנוֹ, בְּמָקוֹם שֶׁאִלּוּ הָיָה מַגִּיד הָיָה מוֹעִיל. וּקְרָא בְּמֻשְׁבָּע מִפִּי אֲחֵרִים כְּתִיב {ז}. וְאֵין הֲלָכָה כְּרַבִּי מֵאִיר: 

~ פרק ד - משנה ב
<B>וְחַיָּבִין.</B> קָרְבָּן עוֹלֶה וְיוֹרֵד עַל זְדוֹן הַשְּׁבוּעָה. שֶׁהֲרֵי לֹא נֶאֱמַר בָּהּ וְנֶעְלַם: <B>וְעַל שִׁגְגָתָהּ עִם זְדוֹן הָעֵדוּת.</B> שֶׁיּוֹדְעִים שֶׁשְּׁבוּעָה זוֹ אֲסוּרָה {ט} אֲבָל אֵין יוֹדְעִים שֶׁחַיָּבִים עָלֶיהָ קָרְבָּן: <B>וְאֵין חַיָּבִים עַל שִׁגְגָתָהּ.</B> אִם שׁוֹגְגִים הֵם לְגַמְרֵי, כִּסְבוּרִים שֶׁאֵין יוֹדְעִין לוֹ עֵדוּת וְאַחַר כָּךְ נִזְכְּרוּ {י}. שֶׁהֲרֵי הֵן אֲנוּסִים וְלֹא קָרִינַן בְּהוּ וְנִשְׁבַּע עַל שָׁקֶר: 

~ פרק ד - משנה ג
<B>וּבָאוּ לְבֵית דִּין וְהוֹדוּ פְּטוּרִים.</B> וַאֲפִלּוּ כָפְרוּ חוּץ לְבֵית דִּין עַל כָּל שְׁבוּעָה. שֶׁאֵין כְּפִירָה חוּץ לְבֵית דִּין חֲשׁוּבָה כְפִירָה: <B>כָּפְרוּ בְּבֵית דִּין חַיָּבִין עַל כָּל אַחַת וְאֶחָת.</B> דְּאָמַר קְרָא (וַיִּקְרָא ה) וְהָיָה כִי יֶאְשַׁם לְאַחַת מֵאֵלֶּה, לְחַיֵּב עַל כָּל אַחַת וְאַחַת: <B>מַה טַּעַם.</B> אֵין חַיָּבִים אֶלָּא אַחַת אֲפִלּוּ שָׁתְקוּ וְכָפְרוּ לְבַסּוֹף, וְלֹא אָמְרִינַן כְּפִירָה קַיְמָא אַכֻּלְּהוּ לְחַיְּבָם עַל כָּל אַחַת וְאַחַת: <B>הוֹאִיל.</B> וְאִלּוּ כָפְרוּ בְבֵית דִּין בְּפַעַם רִאשׁוֹנָה שׁוּב לֹא הָיוּ יְכוֹלִין לַחֲזֹר וּלְהוֹדוֹת, שֶׁכְּבָר הִגִּידוּ שֶׁאֵינָם יוֹדְעִים לוֹ שׁוּם עֵדוּת וְשׁוּב אֵין חוֹזְרִים וּמַגִּידִים {יג}. הִלְכָּךְ אַף עַל גַּב דְּלֹא כָפְרוּ אֶלָּא לְבַסּוֹף, כָּל הַשְּׁבוּעוֹת הָיוּ לְבַטָּלָה חוּץ מִן הָרִאשׁוֹנָה. דְּאִם מַה שֶּׁשָּׁתְקוּ בָרִאשׁוֹנָה כְּפִירָה הִיא, שׁוּב אֵינָם רְאוּיִים לְהַשְׁבִּיעָן, וְאִם אֵינָהּ כְּפִירָה הֲרֵי מֻשְׁבָּעִין וְעוֹמְדִין, וּמַה זּוֹ שְׁבוּעָה עַל שְׁבוּעָה. עַל כָּרְחֲךָ כִּי כְתִיב לְאַחַת לְחַיֵּב עַל כָּל אַחַת וְאַחַת, אַשְּׁבוּעַת חוּץ לְבֵית דִּין וְכָפְרוּ בְבֵית דִּין כְּתִיב, דִּשְׁבוּעוֹת חוּץ לְבֵית דִּין שֶׁהָיָה מַשְׁבִּיעָן שֶׁיָּבֹאוּ לְבֵית דִּין וְיָעִידוּ לֹא יָצְאוּ לְבַטָּלָה, וּרְאוּיוֹת לֵחָלֵק, שֶׁאִם כָּפְרוּ שָׁם בָּרִאשׁוֹנָה הָיָה רָאוּי לַחֲזֹר וּלְהַשְׁבִּיעָן: 

~ פרק ד - משנה ד
<B>כָּפְרוּ שְׁנֵיהֶם כְּאֶחָד.</B> בְּתוֹךְ כְּדֵי דִבּוּר {יד}: <B>בָּזֶה אַחַר זֶה.</B> שֶׁהָיָה בֵין זֶה לָזֶה יוֹתֵר מִכְּדֵי דִבּוּר: <B>הָרִאשׁוֹן חַיָּב.</B> אֲבָל הַשֵּׁנִי פָּטוּר, שֶׁכֵּיוָן שֶׁכָּפַר הָרִאשׁוֹן שׁוּב אֵין הַשֵּׁנִי רָאוּי לְהָעִיד, שֶׁהוּא יְחִידִי {טו}: <B>שְׁתֵּיהֶן חַיָּבוֹת.</B> בַּגְּמָרָא פָרֵיךְ, רִאשׁוֹנָה אַמַּאי חַיֶּבֶת, הָא קַיְמָא כַּת שְׁנִיָּה, וּמַה הִפְסִידוּהוּ הָרִאשׁוֹנִים בִּכְפִירָתָם {יז}. וּמְשָׁנֵי, דְּמַתְנִיתִין אַיְרֵי כְּגוֹן שֶׁהָיוּ הָעֵדִים שֶׁל כַּת שְׁנִיָּה קְרוֹבִים בִּנְשׁוֹתֵיהֶן {יח}, שֶׁלֹּא הָיוּ כְשֵׁרִים לְהָעִיד כְּשֶׁכָּפְרָה כַת רִאשׁוֹנָה, וּנְשׁוֹתֵיהֶן גּוֹסְסוֹת. מַהוּ דְּתֵימָא כֵּיוָן דְּקַיְמָא לָן רֹב גּוֹסְסִים לְמִיתָה הָווּ לְהוּ כְּאִלּוּ מֵתוּ וְתִפָּטֵר כַּת רִאשׁוֹנָה דְּהָא קַיְמָא שְׁנִיָּה, קָא מַשְׁמַע לָן הַשְׁתָּא מִיהָא לֹא שָׁכוּב {יט}, וְנִמְצָא שֶׁלֹּא הָיָה שָׁם בִּשְׁעַת כְּפִירָה אֶלָּא כַת רִאשׁוֹנָה בִלְבַד, וּלְפִיכָךְ חַיָּבִין: 

~ פרק ד - משנה ה
<B>תְּשׂוּמֶת יָד.</B> הַלְוָאָה. שֶׁשָּׂם בְּיָדוֹ מָמוֹן: <B>וַאֲבֵדָה.</B> שֶׁמָּצָא אֲבֵדָתִי: <B>חִטִּין וּשְׂעֹרִין וְכֻסְּמִין.</B> רֵישָׁא אַשְׁמוֹעִינַן מִין אֶחָד וּתְבִיעוֹת חֲלוּקוֹת. וְסֵיפָא אַשְׁמוֹעִינַן תְּבִיעָה אַחַת כֻּלָּם פִּקָּדוֹן, וּמִינִין חֲלוּקִים: 

~ פרק ד - משנה ו
<B>נֶזֶק וַחֲצִי נֶזֶק.</B> בַּחֲצִי נֶזֶק צְרוֹרוֹת דְּמָמוֹנָא הוּא וְלֹא קְנָסָא {כב}. דְּאָמְרִינַן בְּעֵדוּת שֶׁל קְנָס אֵין חַיָּבִין {כג}: <B>תַּשְׁלוּמֵי כֶפֶל וְתַשְׁלוּמֵי אַרְבָּעָה וַחֲמִשָּׁה.</B> מִשּׁוּם קַרְנָא: <B>וְשֶׁאָנַס אִישׁ פְּלוֹנִי וּפִתָּה אֶת בִּתִּי.</B> מִשּׁוּם בֹּשֶׁת וּפְגָם דְּמָמוֹנָא הוּא {כד}: <B>וְשֶׁהִכַּנִי בְנִי.</B> הַכָּאָה שֶׁאֵין בָּהּ חַבּוּרָה, שֶׁאֵינוֹ חַיָּב עָלֶיהָ מִיתָה. וְכֵיוָן דְּלֵיכָּא מִיתָה אִיכָּא מָמוֹן: <B>וְשֶׁחָבַל בִּי חֲבֵרִי בְּיוֹם הַכִּפּוּרִים.</B> וְנָקַט לַהּ, דְּאַף עַל גַּב דְּעָנוּשׁ כָּרֵת חַיָּב מָמוֹן: 

~ פרק ד - משנה ז
<B>שֶׁאֲנִי כֹהֵן.</B> פְּטוּרִין, שֶׁאֵין הָעֵדִים חַיָּבִין אֶלָּא כְּשֶׁכָּפְרוּ בְדָבָר שֶׁיֵּשׁ בּוֹ תְּבִיעוֹת מָמוֹן: <B>שֶׁאָנַס אִישׁ פְּלוֹנִי אוֹ פִתָּה בִתּוֹ שֶׁל פְּלוֹנִי.</B> וּבִתּוֹ דְקָתָנֵי, אַאִישׁ פְּלוֹנִי כֹהֵן דִּלְעֵיל קָאֵי, [דְּתָנָא לְעֵיל מִנֵּיהּ שֶׁאִישׁ פְּלוֹנִי כֹהֵן אוֹ לֵוִי וְאֵינוֹ בֶן גְּרוּשָׁה, וַעֲלֵיהּ קָאֵי], אוֹ שֶׁהִשְׁבִּיעָן שֶׁאָנַס אִישׁ פְּלוֹנִי אֶת בִּתּוֹ שֶׁל אוֹתוֹ פְלוֹנִי דְאַיְרֵי בֵיהּ עַד הַשְׁתָּא. פְּטוּרִים, דְּבָעִינַן שֶׁיִּשְׁמְעוּ מִפִּי הַתּוֹבֵעַ. וּבַגְּמָרָא מוֹקֵי לַהּ בְּבָא בְהַרְשָׁאָה, וְאִי תְבִיעַת מָמוֹן אַחֵר הָוֵי, הָיוּ חַיָּבִים. וְאַשְׁמוֹעִינַן דְּאֵין נֶחְשָׁב הַמֻּרְשֶׁה בַּעַל דִּין בָּזֶה כִּשְׁאָר מָמוֹן, דְּכֵיוָן דְּמָמוֹן שֶׁהוּא שׁוֹאֵל לֹא מְטָא לִידֵיהּ מֵעוֹלָם, לֹא מָצֵי לְמִכְתַּב הַרְשָׁאָה עֲלֵיהּ: <B>וְשֶׁחָבַל בִּי בְנִי.</B> חֲבָלָה הִיא חַבּוּרָה. פְּטוּרִין, שֶׁאִם הֱעִידוּהוּ הָיָה מִתְחַיֵּב מִיתָה וְלֹא מָמוֹן: <B>וְשֶׁחָבַל בִּי חֲבֵרִי וְשֶׁהִדְלִיק אֶת גְּדִישִׁי בְשַׁבָּת.</B> דְּתַרְוַיְהוּ חִיּוּב מִיתָה נִינְהוּ וּפְטוּרִים מִן הַמָּמוֹן: 

~ פרק ד - משנה ח
<B>שֶׁאָמַר אִישׁ פְּלוֹנִי לִתֶּן לִי וְכוּ' פְּטוּרִים.</B> דִּכְתִיב בִּשְׁבוּעַת הָעֵדוּת תֶּחֱטָא, וּכְתִיב בִּשְׁבוּעַת הַפִּקָּדוֹן תֶּחֱטָא, מַה שְּׁבוּעַת הַפִּקָּדוֹן עַל תְּבִיעַת מָמוֹן שֶׁיֵּשׁ לוֹ עַל חֲבֵרוֹ, אַף שְׁבוּעַת הָעֵדוּת צָרִיךְ שֶׁתִּהְיֶה עַל תְּבִיעַת מָמוֹן שֶׁיֵּשׁ לוֹ עָלָיו, וְזֶה שֶׁטּוֹעֵן שֶׁאָמַר אִישׁ פְּלוֹנִי לִתֶּן לִי מָאתַיִם זוּז אֵינָהּ תְּבִיעַת מָמוֹן שֶׁיֵּשׁ לוֹ עַל חֲבֵרוֹ, שֶׁאֲפִלּוּ הוּא כִדְבָרָיו שֶׁאָמַר לוֹ חֲבֵרוֹ שֶׁיִּתֵּן לוֹ מָאתַיִם זוּז אֵין חֲבֵרוֹ חַיָּב בּוֹ כְלוּם בִּשְׁבִיל אֲמִירָה זוֹ {כז}: 

~ פרק ד - משנה ט
<B>מִפְּנֵי שֶׁקָּדְמָה שְׁבוּעָה לָעֵדוּת.</B> וְרַחֲמָנָא אֲמַר (וַיִּקְרָא ה) וְשָׁמְעָה קוֹל אָלָה וְהוּא עֵד אוֹ רָאָה אוֹ יָדָע, שֶׁקָּדְמָה הָעֵדוּת לַשְּׁבוּעָה וְלֹא שֶׁקָּדְמָה שְׁבוּעָה לָעֵדוּת: 

~ פרק ד - משנה י
<B>אִם יוֹדְעִים אַתֶּם לִי עֵדוּת וְכוּ' פְּטוּרִין.</B> דִּכְתִיב וְהוּא עֵד, עַד שֶׁיְּיַחֵד אֶת עֵדָיו: 

~ פרק ד - משנה יא
<B>וְהֵם יוֹדְעִים לוֹ עֵדוּת עֵד מִפִּי עֵד וְכוּ' פְּטוּרִים.</B> שֶׁאִם הֱעִידוּהוּ לֹא הָיְתָה עֵדוּתָן מוֹעֶלֶת לוֹ כְּלוּם {כח}: 

~ פרק ד - משנה יב
<B>עַד שֶׁיִּשְׁמְעוּ מִפִּי הַתּוֹבֵעַ.</B> דִּכְתִיב (שָׁם) אִם לוֹא יַגִּיד, מָלֵא בְּוָי"ו וְאָלֶ"ף. לְמִדְרַשׁ הָכִי, אִם לוֹ לֹא יַגִּיד, כְּלוֹמַר לַתּוֹבֵעַ, וְנָשָׂא עֲוֹנוֹ, הָא אִם לְאַחֵר לֹא יַגִּיד פָּטוּר: 

~ פרק ד - משנה יג
<B>מְצַוֶּה אֲנִי עֲלֵיכֶם וְכוּ'.</B> וְהוּא שֶׁיֹּאמַר מְצַוֶּה אֲנִי עֲלֵיכֶם בִּשְׁבוּעָה {לא}, אוֹסֶרְכֶם אֲנִי בִּשְׁבוּעָה: <B>הַמְקַלֵּל בְּכֻלָּם.</B> מְבָרֵךְ אֶת הַשֵּׁם בְּאֶחָד מֵהֶם: <B>רַבִּי מֵאִיר מְחַיֵּב.</B> סְקִילָה: <B>וַחֲכָמִים פּוֹטְרִין.</B> דְּעַל שֵׁם הַמְיֻחָד דַּוְקָא בִּסְקִילָה, דִּכְתִיב (וַיִּקְרָא כד) בְּנָקְבוֹ שֵׁם יוּמָת. וְעַל הַכִּנּוּיִים בְּאַזְהָרָה דֵּאלֹהִים לֹא תְקַלֵּל (שְׁמוֹת כב). וּבִשְׁבוּעַת הָעֵדוּת מוֹדִים חֲכָמִים לְרַבִּי מֵאִיר דְּחַיָּב עַל הַכִּנּוּיִים כְּמוֹ שֶׁחַיָּב עַל הַשֵּׁם הַמְיֻחָד. דְּבִשְׁבוּעַת [עֵדוּת] כְּתִיב (וַיִּקְרָא ה) וְשָׁמְעָה קוֹל אָלָה: <B>הַמְקַלֵּל עַצְמוֹ.</B> דִּכְתִיב (דְּבָרִים ד) הִשָּׁמֶר לְךָ וּשְׁמֹר נַפְשְׁךָ מְאֹד, וְכָל הִשָּׁמֶר פֶּן וְאַל אֵינוֹ אֶלָּא לֹא תַעֲשֶׂה: <B>וְהַמְקַלֵּל חֲבֵרוֹ.</B> דִּכְתִיב (וַיִּקְרָא יט) לֹא תְקַלֵּל חֵרֵשׁ, אֲפִלּוּ חֵרֵשׁ שֶׁאֵינוֹ שׁוֹמֵעַ וְלֹא קָפֵיד אַקִּלְלָתוֹ לֹא תְקַלֵּל, וְכָל שֶׁכֵּן שְׁאָר כָּל אָדָם דְּשָׁמַע וְקָפֵיד: <B>יַכְּכָה אֱלֹהִים וְכֵן יַכְּכָה אֱלֹהִים.</B> אִם אָמַר לָעֵדִים יַכְּכָה אֱלֹהִים אִם לֹא תְעִידוּנִי. אוֹ שֶׁשָּׁמַע אֶחָד שֶׁקּוֹרֵא בַקְּלָלוֹת שֶׁבַּתּוֹרָה יַכְּכָה אֱלֹהִים, וְאָמַר הוּא לָעֵדִים וְכֵן יַכְּכָה אֱלֹהִים אִם לֹא תְעִידוּנִי. אוֹ שֶׁאָמַר אַל יַכְּכָה אֱלֹהִים אִם תְּעִידוּנִי. אוֹ יְבָרֶכְךָ ה' אִם תְּעִידוּנִי. וְיֵיטִיב לְךָ אֱלֹהִים אִם תְּעִידוּנִי. בְּכָל אֵלּוּ רַבִּי מֵאִיר מְחַיֵּב, דְּמִכְּלַל לָאו אַתָּה שׁוֹמֵעַ הֵן, אַל יַכְּכָה אֱלֹהִים אִם תְּעִידוּנִי, הָא אִם לֹא תְעִידוּנִי יַכְּכָה. וְכֵן יְבָרֶכְךָ אֱלֹהִים אִם תְּעִידוּנִי, הָא אִם לֹא תְעִידוּנִי יְקַלֶּלְךָ. וּבְכָל אֵלּוּ אֵין הֲלָכָה כְּרַבִּי מֵאִיר: 

^ פרק ה

~ פרק ה - משנה א
<B>שְׁבוּעַת הַפִּקָּדוֹן.</B> בַּאֲנָשִׁים וּבְנָשִׁים. אַיְדֵי דְתָנָא בִשְׁבוּעַת הָעֵדוּת בַּאֲנָשִׁים וְלֹא בְנָשִׁים, תָּנָא נַמִּי הָכָא לְכֻלְּהוּ: <B>בִּקְרוֹבִים.</B> שֶׁבַּעַל הַפִּקָּדוֹן קָרוֹב לָזֶה שֶׁהַפִּקָּדוֹן אֶצְלוֹ: <B>בִּפְנֵי בֵית דִּין וְשֶׁלֹּא בִפְנֵי בֵית דִּין.</B> אִם מִפִּי עַצְמוֹ נִשְׁבַּע, שֶׁהוֹצִיא שְׁבוּעָה מִפִּיו אוֹ שֶׁעָנָה אָמֵן אַחַר הַשְּׁבוּעָה וְאַחַר כָּךְ הוֹדָה {א}, חַיָּב קָרְבָּן. דִּכְתִיב (וַיִּקְרָא ה) וְכִחֵשׁ בַּעֲמִיתוֹ, כָּל דְּהוּ {ב}: <B>וּמִפִּי אֲחֵרִים.</B> וְלֹא עָנָה אָמֵן. כְּגוֹן מַשְׁבִּיעַ אֲנִי עָלֶיךָ שֶׁתַּחֲזִיר לִי פִקְדוֹנִי, וְאָמַר אֵין לְךָ בְיָדִי כְלוּם, אֵינוֹ חַיָּב עַד שֶׁיִּכְפֹּר בְּבֵית דִּין: <B>וַחֲכָמִים אוֹמְרִים וְכוּ'.</B> וַהֲלָכָה כַּחֲכָמִים: <B>וְחַיָּב עַל זְדוֹן הַשְּׁבוּעָה.</B> דְּלֹא כְתִיב בָּהּ וְנֶעְלַם. זְדוֹן הַשְּׁבוּעָה, שֶׁזָּכוּר עַל הַפִּקָּדוֹן וְיוֹדֵעַ שֶׁמִּתְחַיֵּב עַל כְּפִירָתוֹ קָרְבָּן: <B>וְעַל שִׁגְגָתָהּ עִם זְדוֹן הַפִּקָּדוֹן.</B> שֶׁאֵינוֹ יוֹדֵעַ שֶׁחַיָּב בִּשְׁבוּעָה זוֹ קָרְבָּן {ה}, אֲבָל זָכוּר הוּא שֶׁהַפִּקָּדוֹן אֶצְלוֹ: <B>בְּכֶסֶף שְׁקָלִים.</B> הַקָּנוּי בִּשְׁנֵי סְלָעִים. דְּהָכִי כְתִיב גַּבֵּי אֵיל אָשָׁם (וַיִּקְרָא ה), בְּעֶרְכְּךָ כֶּסֶף שְׁקָלִים {ו}: 

~ פרק ה - משנה ב
<B>מִפְּנֵי שֶׁיָּכוֹל לַחֲזֹר וּלְהוֹדוֹת.</B> אַחַר כְּפִירָה. נִמְצָא שֶׁבְּכָל שְׁבוּעָה הוּא כוֹפֵר מָמוֹן: 

~ פרק ה - משנה ג
<B>שְׁבוּעָה בָאַחֲרוֹנָה.</B> אֵין לְךָ בְיָדִי וְלֹא לְךָ וְלֹא לְךָ בִשְׁבוּעָה. וְהַשְׁתָּא קַיְמָא שְׁבוּעָה אַכֻּלְּהוּ. וְאֵין הֲלָכָה לֹא כְּרַבִּי אֱלִיעֶזֶר וְלֹא כְּרַבִּי שִׁמְעוֹן: <B>אֲפִלּוּ אָמַר חִטָּה וּשְׂעֹרָה וְכֻסֶּמֶת.</B> דְּסָבַר רַבִּי מֵאִיר הַטּוֹעֵן אֶת חֲבֵרוֹ חִטָּה, מִין חִטָּה קָאָמַר. וְכֵן שְׂעֹרָה, וְכֵן כֻּסֶּמֶת, דִּכְתִיב (שְׁמוֹת ט) וְהַחִטָּה וְהַכֻּסֶּמֶת. וְהָוֵי כְאִלּוּ טְעָנוֹ חִטִּין וּשְׂעֹרִין וְכֻסְּמִין. וְרַבָּנָן סָבְרֵי, גַּרְגִּיר אֶחָד שֶׁל חִטָּה וְשֶׁל שְׂעֹרָה וְשֶׁל כֻּסֶּמֶת קָאָמַר. וְאֵין הֲלָכָה כְּרַבִּי מֵאִיר: 

~ פרק ה - משנה ד
<B>שֶׁאֵינוֹ מְשַׁלֵּם קְנָס עַל פִּי עַצְמוֹ.</B> וְכֵיוָן דְּכִי אוֹדֵי לֹא מִחַיַּב, כִּי כָפַר נַמִּי לָאו מָמוֹנָא כָּפַר לֵיהּ: <B>אֲבָל מְשַׁלֵּם בֹּשֶׁת וּפְגָם.</B> הִלְכָּךְ מָמוֹנָא כָפַר. וּפְלֻגְתָּא דְרַבָּנָן וְרַבִּי שִׁמְעוֹן, דְּרַבִּי שִׁמְעוֹן סָבַר כִּי אָמַר לֵיהּ אָנַסְתָּ אוֹ פִתִּיתָ אֶת בִּתִּי, קְנָסָא קָתָבַע מִנֵּיהּ שֶׁדָּמָיו קְצוּבִין חֲמִשִּׁים כֶּסֶף, וְלֹא קָא תָבַע מִנֵּיהּ בֹּשֶׁת וּפְגָם שֶׁאֵין דָּמָיו קְצוּבִים, דְּלֹא שָׁבֵיק אֱינַשׁ מִידֵי דְקִיץ וְתָבַע מִידֵי דְּלֹא קִיץ, הִלְכָּךְ קְנָסָא כָפַר לֵיהּ וּפָטוּר. וְרַבָּנָן סָבְרֵי בֹּשֶׁת וּפְגָם קָא תָבַע לֵיהּ, דְּלֹא שָׁבֵיק אֱינִישׁ מִידֵי דְכִי מוֹדֵי בֵיהּ לֹא מִפְטַר וְתָבַע מִידֵי דְכִי מוֹדֵי בֵיהּ מִפְטַר, הִלְכָּךְ כִּי כָפַר לֵיהּ, מָמוֹנָא כָפַר לֵיהּ וְחַיָּב. וְאֵין הֲלָכָה כְּרַבִּי שִׁמְעוֹן: 

~ פרק ה - משנה ה
<B>הֵמִית שׁוֹרְךָ אֶת עַבְדִּי.</B> קְנָסָא הוּא, דִּמְשַׁלֵּם שְׁלֹשִׁים סְלָעִים אֲפִלּוּ אֵינוֹ שָׁוֶה אֶלָּא דִינָר: <B>אָמַר לוֹ עַבְדּוֹ הִפַּלְתָּ אֶת שִׁנִּי.</B> קְנָסָא הוּא שֶׁיּוֹצִיא עַבְדּוֹ לְחֵרוּת בִּשְׁבִיל אֶחָד מֵאֵבָרָיו: 

^ פרק ו

~ פרק ו - משנה א
<B>שְׁבוּעַת הַדַּיָּנִין.</B> הַשְּׁבוּעָה שֶׁהַדַּיָּנִים מַשְׁבִּיעִים עַל יְדֵי הוֹדָאָה בְמִקְצָת הַטַּעֲנָה {ב}, צָרִיךְ שֶׁלֹּא תְהֵא הַטַּעֲנָה פָּחוֹת מִשְּׁתֵּי מָעוֹת {ג} כֶּסֶף, שֶׁהוּא שְׁלִישׁ דִּינָר, שֶׁהַדִּינָר שֵׁשׁ מָעוֹת וְהוּא מִשְׁקַל תִּשְׁעִים וְשֵׁשׁ שְׂעֹרוֹת בֵּינוֹנִיּוֹת, נִמְצְאוּ שְׁתֵּי מָעוֹת מִשְׁקַל שְׁלֹשִׁים וּשְׁתַּיִם שְׂעֹרוֹת: <B>וְהַהוֹדָאָה.</B> שֶׁמְּחַיַּבְתּוֹ לִשָּׁבַע, לֹא תְהֵא פָחוֹת מִשָּׁוֶה פְרוּטָה. שֶׁאִם הָיָה מַה שֶּׁכָּפַר לוֹ {ד} פָּחוֹת מִשְּׁתֵּי כֶסֶף, אוֹ מַה שֶּׁהוֹדָה פָּחוֹת מִשָּׁוֶה פְרוּטָה, אֵינוֹ חַיָּב שְׁבוּעָה דְאוֹרַיְתָא. אֲבָל מַשְׁבִּיעִין אוֹתוֹ שְׁבוּעַת הֶסֵּת מִדִּבְרֵי סוֹפְרִים. וְהַמְחֻיָּב שְׁבוּעָה דְאוֹרַיְתָא נָקֵיט חֶפְצָא בְּיָדֵיהּ {ה} כְּגוֹן סֵפֶר תּוֹרָה אוֹ תְפִלִּין כְּשֶׁנִּשְׁבָּע. וְהַמְחֻיָּב שְׁבוּעַת הֶסֵּת {ו} לֹא נָקֵיט הַנִּשְׁבָּע חֶפְצָא בִידֵיהּ, אֶלָּא חַזָּן הַכְּנֶסֶת אוֹ הַמַּשְׁבִּיעוֹ נָקֵיט חֶפְצָא בִידֵיהּ בְּשָׁעָה שֶׁחֲבֵרוֹ נִשְׁבָּע לוֹ. וּשְׁלֹשָׁה מִינֵי שְׁבוּעוֹת הֵן דְּאוֹרַיְתָא, וְלֹא יוֹתֵר. הַמּוֹדֶה בְמִקְצָת הַטַּעֲנָה, וּמִי שֶׁעֵד אֶחָד מֵעִיד כְּנֶגְדּוֹ שֶׁהוּא נִשְׁבָּע לְהַכְחִישׁ הָעֵד, וּשְׁבוּעַת הַשּׁוֹמְרִים. וְכָל שְׁאָר שְׁבוּעוֹת הַנִּזְכָּרִים בַּמִּשְׁנָה, הֵם בְּתַקָּנַת חֲכָמִים וְהֵם כְּעֵין שֶׁל תּוֹרָה בִּנְקִיטַת חֵפֶץ. וְאֵין הֶפְרֵשׁ בֵּין שְׁבוּעָה דְאוֹרַיְתָא לַשְּׁבוּעוֹת הַנִּזְכָּרוֹת בַּמִּשְׁנָה, אֶלָּא שֶׁהַמְחֻיָּב שְׁבוּעָה דְאוֹרַיְתָא וְלֹא רָצָה לִשָּׁבַע, בֵּית דִּין יוֹרְדִין לִנְכָסָיו וְנִפְרָעִים מִמֶּנּוּ מִשָּׁלֵם. וְהַמְחֻיָּב שְׁבוּעָה מִדִּבְרֵיהֶם בְּתַקָּנַת חֲכָמִים {ז} וְלֹא רָצָה לִשָּׁבַע, מְשַׁמְּתִין אוֹתוֹ עַד שֶׁיִּפְרַע אוֹ עַד שֶׁיִּשָּׁבַע. וְאִם עָמַד בְּנִדּוּיוֹ שְׁלֹשִׁים יוֹם וְלֹא רָצָה לִשָּׁבַע וְלֹא לְשַׁלֵּם, מַכִּין אוֹתוֹ מַכַּת מַרְדּוּת וּמַתִּירִין לוֹ נִדּוּיוֹ וְהוֹלֵךְ לוֹ, וְאֵין יוֹרְדִין לִנְכָסָיו: <B>אֵין לְךָ בְיָדִי אֶלָּא פְרוּטָה פָּטוּר.</B> שֶׁאֵין הַהוֹדָאָה מִמִּין הַטַּעֲנָה {י}, שֶׁזֶּה טְעָנוֹ כֶסֶף וְזֶה הוֹדָה לוֹ נְחֹשֶׁת. וְדַוְקָא שֶׁלֹּא טְעָנוֹ אֶלָּא מִשְׁקַל שְׁתֵּי מָעוֹת כֶּסֶף אוֹ יוֹתֵר, אֲבָל אִם טְעָנוֹ מַטְבֵּעַ כֶּסֶף, הֲרֵי הוֹדָה לוֹ בַמַּטְבֵּעַ: <B>שְׁתֵּי כֶסֶף וּפְרוּטָה.</B> קָא סָבַר טְעָנוֹ חִטִּים וּשְׂעֹרִים וְהוֹדָה לוֹ עַל אַחַת מֵהֶן חַיָּב: <B>מִפְּנֵי שֶׁהוּא כְמֵשִׁיב אֲבֵדָה.</B> שֶׁהוּא פָטוּר מִשְּׁבוּעָה, כְּדִתְנַן [גִּטִּין דַּף מח] הַמּוֹצֵא מְצִיאָה לֹא יִשָּׁבַע מִפְּנֵי תִקּוּן הָעוֹלָם. וְדַוְקָא כְּשֶׁאֵין הַבֵּן טוֹעֵן וַדַּאי מָנֶה לְאַבָּא בְיָדֶךָ, אֶלָּא שֶׁמָּא. אֲבָל טְעָנוֹ וַדַּאי, וְאָמַר הוּא לֹא הָיָה לוֹ אֶצְלוֹ אֶלָּא חֲמִשִּׁים, חַיָּב שְׁבוּעָה דְאוֹרַיְתָא, דְּאֵין זֶה מֵשִׁיב אֲבֵדָה: 

~ פרק ו - משנה ב
<B>מָנֶה לִי בְיָדֶךָ וְאָמַר לוֹ הֵן.</B> בִּפְנֵי עֵדִים. וּכְגוֹן שֶׁאָמַר אַתֶּם עֵדַי, דְּשׁוּב אֵינוֹ יָכוֹל לִטְעֹן מְשַׁטֶּה הָיִיתִי בְךָ {יב}: <B>פָּטוּר.</B> מִשְּׁבוּעָה דְאוֹרַיְתָא. אֲבָל מַשְׁבִּיעִין אוֹתוֹ הֶסֵּת: <B>אֵין לְךָ בְיָדִי.</B> לֹא הָיוּ דְבָרִים מֵעוֹלָם {יג}: <B>חַיָּב.</B> לְשַׁלֵּם. וְאֵינוֹ נֶאֱמָן בִּשְׁבוּעָה, שֶׁהֲרֵי הֻחְזַק כַּפְרָן {יד}. וְהוּא שֶׁכָּפַר בְּבֵית דִּין, אֲבָל שֶׁלֹּא בְבֵית דִּין לֹא הֻחְזַק כַּפְרָן: 

~ פרק ו - משנה ג
<B>אֶלָּא לִיטְרָא כָסֶף פָּטוּר.</B> שֶׁאֵין כָּאן הוֹדָאָה מִמִּין הַטַּעֲנָה {טז}: <B>לֶתֶךְ.</B> חֲצִי כוֹר. חֲמֵשׁ עֶשְׂרֵה סְאִין: <B>כַּדֵּי שֶׁמֶן.</B> כַּדִּים מְלֵאִים שֶׁמֶן {כא}: <B>וְהוֹדָה לוֹ בַקַּנְקַנִּים.</B> כַּדִּים רֵיקִים בְּלֹא שֶׁמֶן: <B>הוֹאִיל וְהוֹדָה בְמִקְצָת הַטַּעֲנָה.</B> דַּהֲוָה לֵיהּ כְּמוֹ טְעָנוֹ חִטִּין וּשְׂעֹרִין וְהוֹדָה לוֹ בְּאֶחָד מֵהֶן. וַהֲלָכָה כְּאַדְמוֹן, אֲבָל אֵין הֲלָכָה כְּרַבָּן גַּמְלִיאֵל דִּמְחַיֵּב בִּטְעָנוֹ חִטִּין וְהוֹדָה לוֹ בִשְׂעֹרִים: <B>פָּטוּר.</B> מִשְּׁבוּעָה דְאוֹרַיְתָא, לֹא עַל הַקַּרְקָעוֹת וְלֹא עַל הַכֵּלִים. שֶׁאֵין הוֹדָאַת קַרְקָעוֹת מְבִיאַתּוּ לִידֵי שְׁבוּעָה, שֶׁאֵין דִּין שְׁבוּעָה בְּקַרְקָעוֹת {כב}: <B>הוֹדָה בְמִקְצָת כֵּלִים.</B> דְּאִיכָּא הוֹדָאָה וּכְפִירָה בְּלָאו קַרְקָעוֹת: <B>חַיָּב.</B> לִשָּׁבַע אַף עַל הַקַּרְקָעוֹת עַל יְדֵי גִלְגּוּל שְׁבוּעָה: <B>זוֹקְקִין.</B> גּוֹרְרִין: 

~ פרק ו - משנה ד
<B>אֵין נִשְׁבָּעִין עַל טַעֲנַת חֵרֵשׁ.</B> כְּגוֹן שֶׁטּוֹעֲנוֹ חֵרֵשׁ בִּרְמִיזָה. דְּחֵרֵשׁ שֶׁאָמְרוּ חֲכָמִים בְּכָל מָקוֹם, אֵינוֹ שׁוֹמֵעַ וְאֵינוֹ מְדַבֵּר: <B>וְטַעֲנַת קָטָן.</B> כְּגוֹן שֶׁטּוֹעֲנוֹ קָטָן. דְּאָמַר קְרָא (שְׁמוֹת כב) כִּי יִתֵּן אִישׁ אֶל רֵעֵהוּ, וְאֵין בִּנְתִינַת קָטָן כְּלוּם. [וְהַחֵרֵשׁ] וְהַשּׁוֹטֶה כְּקָטָן הוּא. וְדַוְקָא שְׁבוּעָה דְאוֹרַיְתָא הוּא שֶׁאֵין נִשְׁבָּעִין עַל טַעֲנַת קָטָן, אֲבָל שְׁבוּעַת הֶסֵּת חַיָּבִין לִשָּׁבַע עַל טַעֲנָתוֹ {כד}: <B>אֲבָל נִשְׁבָּעִין לַקָּטָן וְלַהֶקְדֵּשׁ.</B> הַבָּא לִפָּרַע מִנִּכְסֵי קָטָן, לֹא יִפָּרַע אֶלָּא בִשְׁבוּעָה {כה}. וְכֵן הַמַּקְדִּישׁ נְכָסָיו וְיָצָא עָלָיו שְׁטַר חוֹב וּבָא בַעַל חוֹב לִפָּרַע מִן הַנְּכָסִים שֶׁל הֶקְדֵּשׁ, צָרִיךְ שְׁבוּעָה {כו}: 

~ פרק ו - משנה ה
<B>הָעֲבָדִים וְהַשְּׁטָרוֹת וְהַקַּרְקָעוֹת וְכוּ'.</B> דִּכְתִיב (שְׁמוֹת כב) עַל כָּל דְּבַר פֶּשַׁע, כְּלָל. עַל שׁוֹר עַל חֲמוֹר עַל שֶׂה עַל שַׂלְמָה, פְּרָט. עַל כָּל אֲבֵדָה, חָזַר וְכָלַל. כְּלָל וּפְרָט וּכְלָל אִי אַתָּה דָן אֶלָּא כְעֵין הַפְּרָט, מַה הַפְּרָט מְפֹרָשׁ דָּבָר הַמִּטַּלְטֵל וְגוּפוֹ מָמוֹן, אַף כָּל דָּבָר הַמִּטַּלְטֵל וְגוּפוֹ מָמוֹן, יָצְאוּ קַרְקָעוֹת שֶׁאֵינָן מִטַּלְטְלִין, יָצְאוּ עֲבָדִים שֶׁהֻקְּשׁוּ לְקַרְקָעוֹת, יָצְאוּ שְׁטָרוֹת שֶׁאַף עַל פִּי שֶׁהֵם מִטַּלְטְלִין אֵין גּוּפָן מָמוֹן. שֶׁכָּל אֵלּוּ אֵין נִשְׁבָּעִין עֲלֵיהֶן. וְהֶקְדֵּשׁ אֵין נִשְׁבָּעִין עָלָיו דִּכְתִיב (שָׁם) כִּי יִתֵּן אִישׁ אֶל רֵעֵהוּ, וְלֹא שֶׁל הֶקְדֵּשׁ: <B>אֵין בָּהֶן תַּשְׁלוּמֵי כֶפֶל.</B> דִּבְהָנֵי דַוְקָא דִּמְרַבִּינַן כְּעֵין הַפְּרָט דִּכְתִיב בְּאוֹתָהּ הַפָּרָשָׁה יְשַׁלֵּם שְׁנַיִם: <B>וְלֹא תַשְׁלוּמֵי אַרְבָּעָה וַחֲמִשָּׁה.</B> דְּכָל הֵיכָא דְלֵיכָּא כֶפֶל אֵינוֹ מְשַׁלֵּם אַרְבָּעָה וַחֲמִשָּׁה דְּכֵיוָן דְּלֵיכָּא כֶפֶל הָווּ לְהוּ תַּשְׁלוּמֵי שְׁלֹשָׁה וְאַרְבָּעָה, וְתַשְׁלוּמֵי אַרְבָּעָה וַחֲמִשָּׁה אָמַר רַחֲמָנָא וְלֹא תַשְׁלוּמֵי שְׁלֹשָׁה וְאַרְבָּעָה: <B>שׁוֹמֵר חִנָּם אֵינוֹ נִשְׁבָּע.</B> שׁוֹמֵר חִנָּם אֵין לוֹ עָלָיו אֶלָּא שְׁבוּעָה, דִּכְתִיב (שָׁם) וְנִקְרַב בַּעַל הַבַּיִת אֶל הָאֱלֹהִים אִם לֹא שָׁלַח יָדוֹ, וְאוֹתָהּ הַפָּרָשָׁה בְּשׁוֹמֵר חִנָּם נֶאֶמְרָה. וְעַל הָעֲבָדִים וְעַל הַקַּרְקָעוֹת וְעַל הַשְּׁטָרוֹת אֵינוֹ נִשְׁבָּע, דְּיָלְפִינַן לַהּ מִדִּכְתִיב כִּי יִתֵּן אִישׁ אֶל רֵעֵהוּ, כְּלָל. כֶּסֶף אוֹ כֵלִים, פְּרָט. לִשְׁמֹר, חָזַר וְכָלַל. כְּלָל וּפְרָט וּכְלָל אִי אַתָּה דָן אֶלָּא כְּעֵין הַפְּרָט, מַה הַפְּרָט מְפֹרָשׁ דָּבָר הַמִּטַּלְטֵל וְגוּפוֹ מָמוֹן, אַף כָּל וְכוּ', יָצְאוּ קַרְקָעוֹת דְּלָאו מִטַּלְטְלִים וְכוּ'. וְכָל הָנֵי דְּאָמְרִינַן בְּהוּ אֵינוֹ נִשְׁבָּע, דַּוְקָא שְׁבוּעָה דְאוֹרַיְתָא, אֲבָל שְׁבוּעַת הֶסֵּת לְעוֹלָם חַיָּבִין לִשָּׁבַע: <B>נוֹשֵׂא שָׂכָר אֵינוֹ מְשַׁלֵּם.</B> גְּנֵבָה וַאֲבֵדָה הַכָּתוּב בּוֹ לְחִיּוּב, דִּכְתִיב (שָׁם) אִם גָּנֹב יִגָּנֵב מֵעִמּוֹ יְשַׁלֵּם לִבְעָלָיו. וַעֲבָדִים וְקַרְקָעוֹת וּשְׁטָרוֹת אֵינוֹ מְשַׁלֵּם, דִּכְתִיב בְּשׁוֹמֵר שָׂכָר (שָׁם) כִּי יִתֵּן אִישׁ אֶל רֵעֵהוּ, כְּלָל. חֲמוֹר אוֹ שׁוֹר אוֹ שֶׂה וְכָל בְּהֵמָה, פְּרָט. לִשְׁמֹר, חָזַר וְכָלַל וְכוּ', כִּדְאָמְרִינַן לְעֵיל. רֵעֵהוּ כְתִיב בְּשׁוֹמֵר חִנָּם וּבְשׁוֹמֵר שָׂכָר, דְּמַשְׁמַע רֵעֵהוּ וְלֹא הֶקְדֵּשׁ. וְשׁוֹאֵל וְשׂוֹכֵר לֹא הֻזְכְּרוּ כָאן {כז} לִמְעוּטֵי בְהוּ עֲבָדִים וְקַרְקָעוֹת וּשְׁטָרוֹת וְהֶקְדֵּשׁוֹת, דְּלֹא שַׁיָּךְ שְׁאֵלָה בְּקַרְקָעוֹת {כח}, וְלֹא בִשְׁטָרוֹת עַל הָרֹב, וְכָל שֶׁכֵּן שְׂכִירוּת שֶׁאֵינוֹ שַׁיָּךְ בִּשְׁטָרוֹת, וְכֵן לֹא שַׁיָּךְ שְׁאֵלָה וּשְׂכִירוּת בְּהֶקְדֵּשׁ, שֶׁאָסוּר לְהַשְׁאִיל וּלְהַשְׂכִּיר הַהֶקְדֵּשׁוֹת: 

~ פרק ו - משנה ו
<B>רַבִּי מֵאִיר אוֹמֵר יֵשׁ דְּבָרִים שֶׁהֵם כַּקַּרְקַע.</B> עֲנָבִים הָעוֹמְדוֹת לִבָּצֵר הוּא דְאִיכָּא בֵּין חֲכָמִים לְרַבִּי מֵאִיר, דְּרַבִּי מֵאִיר סָבַר עֲנָבִים הָעוֹמְדוֹת לִבָּצֵר כִּבְצוּרוֹת דָּמְיָן, וַחֲכָמִים סָבְרֵי לָאו כִּבְצוּרוֹת דָּמְיָן. וַהֲלָכָה כַּחֲכָמִים. וְדַוְקָא בְּדִין שׁוֹמְרִים {כט}, אֲבָל גַּבֵּי מִקָּח וּמִמְכָּר וְאוֹנָאָה וּמוֹדֶה בְמִקְצָת הַטַּעֲנָה, בְּכָל הָנֵי קַיְמָא לָן דְּדָבָר הָעוֹמֵד לִבָּצֵר כְּבָצוּר דָּמִי {ל}. וְכֵן הֲלָכָה: <B>עַד הַזִּיז.</B> קוֹרָה שֶׁל עֲלִיָּה הַבּוֹלֶטֶת מִתּוֹךְ הַבַּיִת. וּכְלָלָא דְמִלְּתָא, לְעוֹלָם אֵינוֹ חַיָּב שְׁבוּעָה דְאוֹרַיְתָא עַד שֶׁיִּטְעֲנֶנּוּ דָבָר שֶׁבַּמִּדָּה אוֹ שֶׁבַּמִּשְׁקָל אוֹ שֶׁבַּמִּנְיָן, וְיוֹדֶה לוֹ בְמִקְצָת {לג} הַמִּדָּה אוֹ בְמִקְצָת הַמִּשְׁקָל אוֹ מִקְצָת מִנְיָן: 

~ פרק ו - משנה ז
<B>הַמַּלְוֶה אֶת חֲבֵרוֹ עַל הַמַּשְׁכּוֹן.</B> נַעֲשֶׂה עָלָיו שׁוֹמֵר שָׂכָר, לֹא שְׁנָא מִשְׁכְּנוֹ בִשְׁעַת הַלְוָאָתוֹ, לֹא שְׁנָא מִשְׁכְּנוֹ שֶׁלֹּא בִּשְׁעַת הַלְוָאָתוֹ. וְאִם אָבַד אוֹ נִגְנַב וְהָיָה הַמַּשְׁכּוֹן כְּנֶגֶד הַחוֹב, יָצָא מַשְׁכּוֹנוֹ בְחוֹבוֹ וְאֵין לָהֶם זֶה עַל זֶה כְּלוּם. וְאִם הַחוֹב יָתֵר עַל הַמַּשְׁכּוֹן, מְשַׁלֵּם לֹוֶה לַמַּלְוֶה מַה שֶּׁהָיָה הַחוֹב יוֹתֵר. וְאִם הַמַּשְׁכּוֹן יוֹתֵר עַל הַחוֹב, מְשַׁלֵּם מַלְוֶה לַלֹּוֶה. וְאִם נֶאֱבַד בְּאֹנֶס, שֶׁשּׁוֹמֵר שָׂכָר פָּטוּר, גַּם הַמַּלְוֶה פָטוּר, וְנִשְׁבַּע שֶׁבְּאֹנֶס נֶאֱבַד וְגוֹבֶה חוֹבוֹ כֻלּוֹ: <B>שֶׁקֶל.</B> חֲצִי סֶלַע: <B>לֹא כִי.</B> לֹא כֵן הָיָה: <B>אֶלָּא סֶלַע הִלְוִיתַנִי עָלָיו וּשְׁלֹשָׁה דִינָרִים הָיָה שָׁוֶה חַיָּב.</B> שֶׁהֲרֵי הוּא הוֹדָה בְמִקְצָת הַטַּעֲנָה {לה}, שֶׁהַסֶּלַע שָׁוֶה אַרְבָּעָה דִינָרִין. וְכֵיוָן שֶׁהַלֹּוֶה חַיָּב לִשָּׁבַע כַּמָּה הָיָה שָׁוֶה הַמַּשְׁכּוֹן שֶׁלּוֹ, וְהַמַּלְוֶה חַיָּב לִשָּׁבַע עַל הַמַּשְׁכּוֹן שֶׁאֵינוֹ בִרְשׁוּתוֹ, וְאַף עַל פִּי שֶׁמְּשַׁלֵּם דָּמָיו, מִשּׁוּם דְּחָיְשִׁינַן שֶׁמָּא עֵינָיו נָתַן בּוֹ, בֵּית דִּין מַשְׁבִּיעִין אֶת הַמַּלְוֶה תְּחִלָּה שֶׁאֵין הַמַּשְׁכּוֹן בִּרְשׁוּתוֹ, וְאַחַר כָּךְ מַשְׁבִּיעִין אֶת הַלֹּוֶה כַּמָּה הָיָה שָׁוֶה. שֶׁמָּא יִשָּׁבַע הַלֹּוֶה תְּחִלָּה וְלֹא דִקְדֵּק בַּשּׁוּמָא וְיוֹצִיא הַמַּלְוֶה אֶת הַמַּשְׁכּוֹן וְיִפְסְלֶנּוּ לְעֵדוּת וְלִשְׁבוּעָה {לו}. וְהָא דִתְנִינַן בַּסֵּיפָא מִי נִשְׁבָּע, מִי נִשְׁבָּע תְּחִלָּה קָאָמַר: <B>מִי שֶׁהַפִּקָּדוֹן אֶצְלוֹ.</B> הַמַּלְוֶה שֶׁהָיָה הַמַּשְׁכּוֹן אֶצְלוֹ נִשְׁבָּע שֶׁאֵין הַמַּשְׁכּוֹן בִּרְשׁוּתוֹ: 

^ פרק ז

~ פרק ז - משנה א
<B>כָּל הַנִּשְׁבָּעִין.</B> נִשְׁבָּעִין וְלֹא מְשַׁלְּמִין. לֹא תִקְּנָה תוֹרָה לַתּוֹבֵעַ לִשָּׁבַע וְלִטֹּל, אֶלָּא לַנִּתְבָּע שֶׁיִּשָּׁבַע וְלֹא יְשַׁלֵּם, דִּכְתִיב (שְׁמוֹת כב) וְלָקַח בְּעָלָיו וְלֹא יְשַׁלֵּם {א}, מִי שֶׁעָלָיו לְשַׁלֵּם הוּא נִשְׁבָּע: <B>וְאֵלּוּ נִשְׁבָּעִין וְנוֹטְלִין.</B> שֶׁתִּקְּנוּ לָהֶם חֲכָמִים לִשָּׁבַע וְלִטֹּל. וְכֻלְּהוּ מְפָרֵשׁ לְהוּ לְקַמָּן בְּמַתְנִיתִין: <B>הַשָּׂכִיר.</B> תִּקְּנוּ לוֹ חֲכָמִים לִשָּׁבַע וְלִטֹּל, מִפְּנֵי שֶׁבַּעַל הַבַּיִת טָרוּד בְּפוֹעֲלָיו וְאֵינוֹ נִזְכָּר. וְהָנֵי מִלֵּי כְּשֶׁתּוֹבְעוֹ בִזְמַנּוֹ, שְׂכִיר יוֹם זְמַנּוֹ כָל הַלַּיְלָה שֶׁאַחֲרָיו, וּשְׂכִיר לַיְלָה זְמַנּוֹ כָל הַיּוֹם שֶׁלְּאַחֲרָיו. אֲבָל תְּבָעוֹ לְאַחַר זְמַנּוֹ, בַּעַל הַבַּיִת נִשְׁבָּע הֶסֵּת שֶׁפְּרָעוֹ וְנִפְטָר. וְאִם שְׂכָרוֹ שֶׁלֹּא בְעֵדִים {ג}, נַמִּי אֵין הַשָּׂכִיר נִשְׁבָּע וְנוֹטֵל, דְּמִתּוֹךְ שֶׁיָּכוֹל לוֹמַר לוֹ לֹא שְׂכַרְתִּיךָ מֵעוֹלָם, יָכוֹל לוֹמַר לוֹ נַמִּי שְׂכַרְתִּיךָ וְנָתַתִּי {ד} לְךָ שְׂכָרְךָ: <B>הוּא אוֹמֵר נָתַתִּי.</B> אֲבָל אָמַר לוֹ שְׁנַיִם קָצַצְתָּ לִי וְהוּא אוֹמֵר לֹא קָצַצְתִּי לְךָ אֶלָּא אֶחָד, נִשְׁבָּע בַּעַל הַבַּיִת שְׁבוּעַת הַתּוֹרָה שֶׁהוּא כִדְבָרָיו וְאֵינוֹ נוֹתֵן לוֹ אֶלָּא אֶחָד {ה}: <B>רַבִּי יְהוּדָה אוֹמֵר.</B> וְאֵין הֲלָכָה כְּרַבִּי יְהוּדָה לֹא בְשָׂכִיר וְלֹא בְנִגְזָל וְלֹא בְנֶחְבָּל: 

~ פרק ז - משנה ב
<B>לְמַשְׁכְּנוֹ שֶׁלֹּא בִרְשׁוּת.</B> וּכְגוֹן שֶׁרָאוּהוּ עֵדִים שֶׁנִּכְנַס לְבֵית חֲבֵרוֹ וְאֵין בְּיָדוֹ כְּלוּם וְיָצָא מִשָּׁם וְכֵלִים תְּחוּבִים לוֹ תַּחַת כְּנָפָיו {ח}: <B>הֲרֵי זֶה נִשְׁבָּע וְנוֹטֵל.</B> שֶׁהֲרֵי הַדְּבָרִים מוֹכִיחִים, שֶׁהָעֵדִים מְעִידִים שֶׁמִּשְׁכְּנוֹ שֶׁלֹּא בִרְשׁוּת. וְהוּא דְטָעֵין לֵיהּ הַאִיךְ בְּמִידֵי דְאָמֵיד בֵּיהּ, אֲבָל אִם טָעֵין לֵיהּ בְּכָסָא דְכַסְפָּא וְכִי הַאי גַּוְנָא בְּמִידֵי דְלָא אָמֵיד בֵּיהּ, לָאו כָּל כְּמִינֵיהּ לִשָּׁבַע וְלִטֹּל, אֶלָּא יִשָּׁבַע הַנִּתְבָּע וְיִפָּטֵר: 

~ פרק ז - משנה ג
<B>הֲרֵי זֶה נִשְׁבָּע וְנוֹטֵל.</B> וְדַוְקָא שֶׁהַחֲבָלָה בְּמָקוֹם שֶׁאֶפְשָׁר שֶׁחָבַל בְּעַצְמוֹ, מִשּׁוּם הָכִי צָרִיךְ שְׁבוּעָה. אֲבָל בְּמָקוֹם שֶׁאֵינוֹ יָכוֹל לַחֲבֹל בְּעַצְמוֹ וְנִכָּר שֶׁאֲחֵרִים עָשׂוּ לוֹ, כְּגוֹן שֶׁעָלְתָה לוֹ נְשִׁיכָה בְגַבּוֹ {יא}, וְאֵין שָׁם אַחֵר, שֶׁיּוּכַל לוֹמַר שֶׁמָּא אַחֵר עָשָׂה {יב}, נוֹטֵל בְּלֹא שְׁבוּעָה: 

~ פרק ז - משנה ד
<B>וַאֲפִלּוּ שְׁבוּעַת שָׁוְא.</B> לֹא מִבַּעְיָא שְׁבוּעַת עֵדוּת וּשְׁבוּעַת הַפִּקָּדוֹן דְּאִית בְּהוּ כְּפִירַת מָמוֹן, דַּהֲוֵי רַע לַשָּׁמַיִם וְלַבְּרִיּוֹת, אֶלָּא אֲפִלּוּ שְׁבוּעַת שָׁוְא, דְּאֵינוֹ אֶלָּא רַע לַשָּׁמַיִם, שֶׁכְּנֶגְדּוֹ נִשְׁבָּע וְנוֹטֵל. וּשְׁבוּעַת בִּטּוּי לֹא קָתָנֵי, דִּשְׁבוּעַת בִּטּוּי דִּלְהַבָּא כְּגוֹן אֹכַל וְלֹא אֹכַל, אִיכָּא לְמֵימַר כִּי אִשְׁתָּבַע בְּקוּשְׁטָא אִשְׁתָּבַע, שֶׁבְּדַעְתּוֹ הָיָה לְקַיְּמוֹ, וְאַף עַל פִּי שֶׁכְּפָאוֹ יִצְרוֹ וְעָבַר עָלֶיהָ אֵינוֹ חָשׁוּד בְּכָךְ עַל הַשְּׁבוּעָה {יד}. אֲבָל בִּטּוּי דִּלְשֶׁעָבַר, אָכַלְתִּי וְלֹא אָכַלְתִּי, דָּמֵי לִשְׁבוּעַת שָׁוְא, שֶׁהֲרֵי הוֹצִיא שְׁבוּעַת שֶׁקֶר מִפִּיו: <B>הָיָה אֶחָד מֵהֶן מְשַׂחֵק בְּקֻבְיָא.</B> תָּנָא פְסוּלָא דְאוֹרַיְתָא וְקָתָנֵי פְּסוּלָא דְרַבָּנָן: <B>מַפְרִיחֵי יוֹנִים.</B> אִית דִּמְפָרְשֵׁי אִם תַּקְדִּים יוֹנָתְךָ לְיוֹנָתִי אֶתֵּן לְךָ כָּךְ וְכָךְ, וְהַיְנוּ שְׂחוֹק. וְאִית דִּמְפָרְשֵׁי שֶׁמְּגַדֵּל יוֹנָה מְלֻמֶּדֶת לְהָבִיא יוֹנִים לְבֵית בְּעָלֶיהָ, וְיֵשׁ בָּהֶן גָּזֵל מִפְּנֵי דַּרְכֵי שָׁלוֹם: <B>וְסוֹחֲרֵי שְׁבִיעִית.</B> עוֹשִׂים סְחוֹרָה מִפֵּרוֹת שְׁבִיעִית, וְהַתּוֹרָה אָמְרָה לְאָכְלָה וְלֹא לִסְחוֹרָה: <B>חָזְרָה שְׁבוּעָה לִמְקוֹמָהּ.</B> אִית דִּמְפָרְשֵׁי בַגְּמָרָא, חָזְרָה לְסִינַי, לִשְׁבוּעַת הַר סִינַי שֶׁהִשְׁבִּיעַ הַקָּדוֹשׁ בָּרוּךְ הוּא אֶת יִשְׂרָאֵל לֹא תִגְזֹל, וְהוּא יִפָּרַע מִן הַכּוֹפֵר מָמוֹן לַחֲבֵרוֹ, אֲבָל בֵּית דִּין אֵין נִזְקָקִין לֹא לִשְׁבוּעָה וְלֹא לְפֵרָעוֹן. וְאִית דִּמְפָרְשֵׁי חָזְרָה שְׁבוּעָה לַמְחֻיָּב לָהּ, עַל זֶה שֶׁהוֹדָה בְמִקְצָת, וְכֵיוָן שֶׁאֵינוֹ יָכוֹל לִשָּׁבַע שֶׁהֲרֵי חָשׁוּד הוּא, יְשַׁלֵּם {טז}: 

~ פרק ז - משנה ה
<B>[שְׁנֵיהֶן נִשְׁבָּעִין וְנוֹטְלִין.</B> מִבַּעַל הַבַּיִת. דְּאָמַר לֵיהּ חֶנְוָנִי, פּוֹעֲלִים לֹא מְהֵימְנוּ לִי בִּשְׁבוּעָה], אַתְּ הֶאֱמַנְתִּינְהוּ, דְּלֹא אָמַרְתְּ לִי בְּסַהֲדֵי הַב לְהוּ. וְכֵן פּוֹעֲלִים אָמְרֵי לֵיהּ, חֶנְוָנִי לֹא מְהֵימָן לָן בִּשְׁבוּעָה. וּכְשֶׁשְּׁנֵיהֶם נִשְׁבָּעִין וְנוֹטְלִים מִבַּעַל הַבַּיִת, נִשְׁבָּעִים זֶה בִּפְנֵי זֶה, כִּי הֵיכִי דְּלִכְסוּף חֶנְוָנִי מִפּוֹעֲלִים אוֹ פּוֹעֲלִים מֵחֶנְוָנִי: <B>אֵלּוּ וְאֵלּוּ בָאִין לִידֵי שְׁבוּעַת שָׁוְא.</B> שֶׁהֲרֵי עַל כָּרְחֲךָ אֶחָד מֵהֶן נִשְׁבַּע לַשָּׁוְא וְנִמְצָא שֵׁם שָׁמַיִם מִתְחַלֵּל. אֶלָּא אֵלּוּ וָאֵלּוּ נוֹטְלִין בְּלֹא שְׁבוּעָה. וְאֵין הֲלָכָה כְּבֶן נַנָּס: 

~ פרק ז - משנה ו
<B>וְנָתַן לוֹ.</B> וְהַפֵּרוֹת צְבוּרִין וּמֻנָּחִים בִּרְשׁוּת הָרַבִּים וְאֵין מֻחְזָק בָּהֶן לֹא חֶנְוָנִי וְלֹא בַּעַל הַבַּיִת: <B>וּנְתַתּוֹ בָאֹנְפָּלִי.</B> תִּיק הֶעָשׂוּי לְמָעוֹת: <B>יִשָּׁבַע בַּעַל הַבָּיִת.</B> שְׁבוּעָה כְעֵין שֶׁל תּוֹרָה, וְיִטֹּל. דְּכֵיוָן דְּחֶנְוָנִי מוֹדֶה שֶׁמָּכַר {כד}, וְהַפֵּרוֹת הֵם חוּץ לַחֲנוּתוֹ, בַּעַל הַבַּיִת נִשְׁבָּע וְנוֹטֵל: <B>אָמַר לוֹ נְתַתִּים לְךָ.</B> וְהוֹלַכְתָּן לְתוֹךְ בֵּיתֶךָ. וְאִלּוּ הַפֵּרוֹת הַצְּבוּרִין וּמֻנָּחִים שֶׁלִּי הֵם שֶׁנָּתַתִּי כָאן לְמָכְרָן, וְהַלָּה טוֹעֵן אֵלּוּ הֵם הַפֵּרוֹת שֶׁמָּכַרְתָּ לִּי בְדִינָר. הוֹאִיל וְהַלּוֹקֵחַ מוֹדֶה בַמִּקָּח {כה} וְהַחֶנְוָנִי כוֹפֵר שֶׁלֹּא מָכַר אֶת אֵלּוּ, יִשָּׁבַע הַחֶנְוָנִי שְׁבוּעָה כְעֵין שֶׁל תּוֹרָה וְיִטֹּל: <B>רַבִּי יְהוּדָה אוֹמֵר וְכוּ'.</B> רַבִּי יְהוּדָה אַסֵּיפָא פָלֵיג, וְאָמַר דְּבֵין בְּזוֹ בֵּין בְּזוֹ בַּעַל הַבַּיִת נִשְׁבָּע וְנוֹטֵל. דְּכֵיוָן שֶׁהַפֵּרוֹת הֵם חוּץ לַחֲנוּת הָוֵי כְאִלּוּ הַפֵּרוֹת הֵם בְּיַד בַּעַל הַבַּיִת, וְכֹל שֶׁהַפֵּרוֹת בְּיָדוֹ, יָדוֹ עַל הָעֶלְיוֹנָה וְהוּא נִשְׁבָּע וְנוֹטֵל: <B>אָמַר לַשֻּׁלְחָנִי וְכוּ'.</B> אַשְׁמְעִינַן תַּנָּא פְּלֻגְתָּא דְרַבִּי יְהוּדָה וְרַבָּנָן בֵּין בְּמָעוֹת שֶׁל שֻׁלְחָנִי בֵּין בְּפֵרוֹת שֶׁל חֶנְוָנִי. דְּאִי אַשְׁמְעִינַן פְּלוּגְתַּיְהוּ בְחֶנְוָנִי, הֲוָה אֲמֵינָא בְּפֵרוֹת אָמְרוּ רַבָּנָן דְּכִי אָמַר לוֹ נְתַתִּים לְךָ וְהוֹלַכְתָּן לְתוֹךְ בֵּיתֶךָ יִשָּׁבַע הַחֶנְוָנִי וְיִטֹּל, לְפִי שֶׁהַחֶנְוָנִי עָשׂוּי לִתֵּן פֵּרוֹת קֹדֶם שֶׁיִּקַּח {כח} הַדִּינָר, אֲבָל בְּשֻׁלְחָנִי שֶׁאֵינוֹ עָשׂוּי לִתֵּן הָאִסָּרִין קֹדֶם שֶׁיִּקַּח הַדִּינָר, אֵימָא מוֹדוּ לֵיהּ לְרַבִּי יְהוּדָה דִּלְעוֹלָם בַּעַל הַבַּיִת נִשְׁבָּע וְנוֹטֵל. וְאִי אִתְּמַר בְּהָא, בְּהָא קָאָמַר רַבִּי יְהוּדָה דִּלְעוֹלָם בַּעַל הַבַּיִת נִשְׁבָּע וְנוֹטֵל, מִפְּנֵי שֶׁאֵין הַשֻּׁלְחָנִי עָשׂוּי לִתֵּן הָאִסָּרִין עַד שֶׁיִּקַּח הַדִּינָר, אֲבָל בְּחֶנְוָנִי שֶׁהוּא עָשׂוּי לִתֵּן הַפֵּרוֹת קֹדֶם שֶׁיִּקַּח הַמָּעוֹת אֵימָא מוֹדֵי לְהוּ לְרַבָּנָן, צְרִיכָא. וְאֵין הֲלָכָה כְּרַבִּי יְהוּדָה: 

~ פרק ז - משנה ז
<B>הַפּוֹגֶמֶת כְּתֻבָּתָהּ.</B> שֶׁמּוֹצִיאָה שְׁטַר כְּתֻבָּתָהּ וּמוֹדָה שֶׁנִּתְקַבְּלָה מִקְצָתָהּ: <B>לֹא תִפָּרַע אֶלָּא בִשְׁבוּעָה.</B> אִם טוֹעֵן הַבַּעַל נִתְקַבְּלָה כֻלָּהּ: <B>עֵד אֶחָד אוֹמֵר וְכוּ'.</B> וּמִנְּכָסִים מְשֻׁעְבָּדִים וּמִנִּכְסֵי יְתוֹמִים כוּ'. וְנִפְרַעַת שֶׁלֹּא בְפָנָיו. כֻּלְּהוּ אַכְּשֵׁם קַיְמֵי, כְּשֵׁם שֶׁאֵין אֶחָד מֵאֵלּוּ נִפְרָע אֶלָּא בִשְׁבוּעָה, כָּךְ הַיְתוֹמִים אֵינָם נִפְרָעִים אֶלָּא בִשְׁבוּעָה. יְתוֹמִים הַנִּפְרָעִים מִן הַיְתוֹמִים לֹא יִפָּרְעוּ אֶלָּא בִשְׁבוּעָה. וּמַיְרֵי מַתְנִיתִין כְּגוֹן שֶׁאֵלּוּ הַיְתוֹמִים שֶׁבָּאִים לְהִפָּרַע מֵהֶן אוֹמְרִים אֵין אָנוּ יוֹדְעִים אִם פָּרַע אָבִינוּ זֶה הַחוֹב אִם לָאו, אֲבָל אִם טָעֲנוּ אָמַר לָנוּ אָבִינוּ שֶׁלֹּא לָוָה מָעוֹת הַלָּלוּ וְלֹא נִתְחַיֵּב בְּחוֹב זֶה מֵעוֹלָם, הֲרֵי הַיְתוֹמִים שֶׁמּוֹצִיאִים שְׁטַר חוֹב עַל הַיְתוֹמִים הַלָּלוּ נִפְרָעִים מֵהֶם שֶׁלֹּא בִשְׁבוּעָה, שֶׁכָּל הָאוֹמֵר לֹא לָוִיתִי כְּאוֹמֵר לֹא פָרַעְתִּי דָמֵי, וְהֵם אֵינָם יְכוֹלִים לְהַכְחִישׁ הָעֵדִים שֶׁמְּעִידִים שֶׁאֲבִיהֶם לָוָה הַמָּעוֹת הַלָּלוּ. וְלֹא שָׁנוּ דְּבִשְׁבוּעָה מִיהַת שָׁקְלֵי יְתוֹמִים מִן הַיְתוֹמִים, אֶלָּא שֶׁמֵּת מַלְוֶה בְּחַיֵּי לֹוֶה, אֲבָל מֵת לֹוֶה בְּחַיֵּי מַלְוֶה, כְּבָר נִתְחַיֵּב מַלְוֶה שְׁבוּעָה לִבְנֵי לֹוֶה שֶׁלֹּא נִתְקַבֵּל כְּלוּם, שֶׁהַנִּפְרָע מִן הַיְתוֹמִים אֲפִלּוּ בִשְׁטָר צָרִיךְ שְׁבוּעָה, וְאֵין אָדָם מוֹרִישׁ מָמוֹן שֶׁהוּא חַיָּב עָלָיו שְׁבוּעָה לְבָנָיו, לְפִי שֶׁאֵין הַבָּנִים יְכוֹלִים לִשָּׁבַע {ל} שְׁבוּעָה שֶׁנִּתְחַיֵּב אֲבִיהֶם. וְאַף עַל פִּי שֶׁכֵּן הַדִּין, אִם דַּיָּן אֶחָד דָּן שֶׁיִּשָּׁבְעוּ הַיְתוֹמִים שְׁבוּעָה שֶׁלֹּא פְקָדָנוּ אַבָּא וְיִפָּרְעוּ מִמָּמוֹן הַיְתוֹמִים הָאֲחֵרִים בִּשְׁבוּעָה זוֹ, מַה שֶּׁעָשׂוּי עָשׂוּי {לא}: <B>שֶׁלֹּא פְקָדָנוּ אַבָּא.</B> בִּשְׁעַת מִיתָה: <B>וְשֶׁלֹּא אָמַר לָנוּ.</B> קֹדֶם לָכֵן, שֶׁשְּׁטָר זֶה פָרוּעַ: <B>הֲרֵי זֶה נִשְׁבָּע.</B> שֶׁלֹּא מָצָא בֵין שְׁטָרוֹתָיו שֶׁל אָבִיו שֶׁשְּׁטָר זֶה פָּרוּעַ. וְכֵן הֲלָכָה: <B>רַבָּן שִׁמְעוֹן בֶּן גַּמְלִיאֵל אוֹמֵר.</B> וַהֲלָכָה כְּרַבָּן שִׁמְעוֹן בֶּן גַּמְלִיאֵל: 

~ פרק ז - משנה ח
<B>שֶׁלֹּא בְטַעֲנָה.</B> שֶׁלֹּא בְּטַעֲנַת בָּרִי אֶלָּא בְטַעֲנַת שֶׁמָּא, שֶׁטּוֹעֲנוֹ שֶׁמָּא עִכַּבְתָּ מִשֶּׁלִּי. וּמִשּׁוּם דְּכָל הָנֵי מוֹרוּ הֶתֵּר לְעַצְמָם לְפִי שֶׁטָּרְחוּ בַנְּכָסִים, מִשּׁוּם הָכִי רָמוּ רַבָּנָן שְׁבוּעָה עֲלַיְהוּ: <B>וְאַפּוֹטְרוֹפִּים.</B> שֶׁנִּתְעַסְּקוּ בְמָמוֹן אָדָם לְהַכְנִיס וּלְהוֹצִיא וְלִשָּׂא וְלִתֵּן. אֲבָל בְּאַפּוֹטְרוֹפּוֹס שֶׁל יְתוֹמִים, אִם מִנָּהוּ בֵית דִּין יִשָּׁבַע, וְאִם אֲבִי יְתוֹמִים מִנָּהוּ לֹא יִשָּׁבַע: <B>וְהָאִשָּׁה הַנּוֹשֵׂאת וְנוֹתֶנֶת בְּתוֹךְ הַבַּיִת.</B> שֶׁהוֹשִׁיבָהּ בַּעְלָהּ חֶנְוָנִית אוֹ אַפּוֹטְרוֹפָּא עַל נְכָסָיו: <B>וּבֶן הַבָּיִת.</B> אֶחָד מִן הָאַחִין שֶׁנִּתְעַסֵּק בַּנְּכָסִים מִשֶּׁמֵּת אֲבִיהֶן: <B>חָלְקוּ.</B> וְלֹא הִשְׁבִּיעוּהוּ בִשְׁעַת הַחֲלוּקָה: <B>נִתְגַּלְגְּלָה לוֹ שְׁבוּעָה.</B> אֶצְלָם אַחֲרֵי כֵן, מְגַלְגְּלִין גַּם אֶת זוֹ עָלָיו. וּכְדֶרֶךְ שֶׁמְּגַלְגְּלִין בִּשְׁבוּעַת הַתּוֹרָה וּבִשְׁבוּעָה שֶׁהִיא כְעֵין שֶׁל תּוֹרָה, כָּךְ מְגַלְגְּלִין בִּשְׁבוּעַת הֶסֵּת: <B>וְהַשְּׁבִיעִית מְשַׁמֶּטֶת אֶת הַשְּׁבוּעָה.</B> לָאו אַהָנָךְ שְׁבוּעוֹת דְּשֻׁתָּפִין קָאֵי, דְּהָא אֵין שְׁבִיעִית מְשַׁמֶּטֶת שֻׁתָּפוּת וְלֹא שְׁבוּעָתָהּ. אֶלָּא מִלְוָה וּשְׁבוּעָתָהּ הִיא מְשַׁמֶּטֶת {לו}: 

^ פרק ח

~ פרק ח - משנה א
<B>אַרְבָּעָה שׁוֹמְרִים הֵם.</B> וְדִינֵיהֶן שְׁלֹשָׁה: <B>נוֹשֵׂא שָׂכָר.</B> שׁוֹמֵר בְּשָׂכָר: <B>נִשְׁבָּע עַל הַכֹּל.</B> שֶׁלֹּא פָשַׁע: <B>מְשַׁלֵּם אֶת הַכֹּל.</B> כָּל הָנָךְ דִּתְנִינַן בְּמַתְנִיתִין, שְׁבוּיָה וּשְׁבוּרָה וּמֵתָה וּגְנֵבָה וַאֲבֵדָה. אֲבָל מֵתָה מֵחֲמַת מְלָאכָה, אֵינוֹ מְשַׁלֵּם, דְּלָאו לְאוֹקְמַהּ בְּכִלְּתָא שְׁאָלָהּ. וְהַמִּשְׁנָה הַזֹּאת מְפֹרֶשֶׁת בְּהַשּׂוֹכֵר אֶת הַפּוֹעֲלִים {ב}: 

~ פרק ח - משנה ב
<B>וְאָמַר אָמֵן פָּטוּר.</B> שֶׁאִלּוּ הוֹדָה לֹא הָיָה מְשַׁלֵּם כְּלוּם, נִמְצָא שֶׁאֵין כָּאן כְּפִירַת מָמוֹן. וְאַף עַל פִּי שֶׁנִּשְׁבַּע לַשֶּׁקֶר, לֹא חִיְּבָה תוֹרָה קָרְבַּן שְׁבוּעָה {ג} אֶלָּא הֵיכָא שֶׁכְּפָרוֹ מָמוֹן. וְכֵן הַדַּיָּן אֵינוֹ יָכוֹל לְהַשְׁבִּיעַ אֶלָּא עַל דָּבָר שֶׁאִם הוֹדָה הָיָה חַיָּב לְשַׁלֵּם מָמוֹן: 

~ פרק ח - משנה ג
<B>הֵיכָן שׁוֹרִי אָמַר לוֹ אָבָד.</B> אָמַר לְשׁוֹמֵר חִנָּם הֵיכָן שׁוֹרִי, אָמַר לֵיהּ אָבַד: <B>מַשְׁבִּיעֲךָ אָנִי וְאָמַר אָמֵן וְהָעֵדִים מְעִידִים אוֹתוֹ שֶׁאֲכָלוֹ מְשַׁלֵּם אֶת הַקֶּרֶן.</B> וְלֹא כֶפֶל. וְאִם הוֹדָה לוֹ מֵעַצְמוֹ עַד שֶׁלֹּא בָאוּ עֵדִים, מְשַׁלֵּם קֶרֶן וְחֹמֶשׁ וְאָשָׁם, כְּדִין שְׁבוּעַת הַפִּקָּדוֹן דְּאֵינָהּ בָּאָה עַד שֶׁמּוֹדֶה וְשָׁב מֵרִשְׁעָתוֹ וּבָא לְהִתְכַּפֵּר: <B>אָמַר לוֹ נִגְנָב מַשְׁבִּיעֲךָ אָנִי וְכוּ'.</B> דְּשׁוֹמֵר חִנָּם הַפּוֹטֵר עַצְמוֹ בְּטַעֲנַת גַּנָּב וְנִשְׁבַּע וּבָאוּ עֵדִים, מְשַׁלֵּם כֶּפֶל, דִּכְתִיב (שְׁמוֹת כב) אִם לֹא יִמָּצֵא הַגַּנָּב, אִם לֹא יִמָּצֵא כְּמוֹ שֶׁאָמַר אֶלָּא שֶׁהוּא עַצְמוֹ גְנָבוֹ, יְשַׁלֵּם שְׁנַיִם. אֲבָל אִם בָּא לִפְטֹר עַצְמוֹ בְּטַעֲנַת אָבַד, אֵינוֹ מְשַׁלֵּם כֶּפֶל: <B>הוֹדָה מֵעַצְמוֹ מְשַׁלֵּם קֶרֶן וְחֹמֶשׁ וְאָשָׁם.</B> אֲבָל כֶּפֶל לֹא, דְּמוֹדֶה בִקְנָס פָּטוּר: 

~ פרק ח - משנה ד
<B>אָמַר לְאֶחָד מִן הַשּׁוּק וְכוּ'.</B> הָכָא לֹא גָרְסִינַן מַשְׁבִּיעֲךָ אָנִי, דְּהָא בְלֹא שְׁבוּעָה מִחַיַּב כֶּפֶל. שֶׁזֶּה גַנָּב מַמָּשׁ הוּא, וּבְגַנָּב כְּתִיב יְשַׁלֵּם שְׁנַיִם, וְאֵין צָרִיךְ שְׁבוּעָה: <B>עֵדִים שֶׁמְּמַשְׁמְשִׁין וּבָאִין.</B> רְבוּתָא אַשְׁמְעִינַן, דְּאַף עַל גַּב דְּמֵחֲמַת בִּעֲתוּתָא דְעֵדִים מוֹדֶה, אֲפִלּוּ הָכִי מַהֲנְיָא הוֹדָאָה וְנִפְטַר מִן הַכֶּפֶל. וְכֵיוָן דְּאֵין כֶּפֶל, פָּטוּר אַף מִן הַטְּבִיחָה שֶׁכָּפַר בָּהּ וּבָאוּ עֵדִים שֶׁגָּנַב {ד} וְטָבַח וּמָכַר, דְּכָל הֵיכָא דְּלֵיכָּא כֶפֶל לֵיכָּא חִיּוּב טְבִיחָה, דְּתַשְׁלוּמֵי אַרְבָּעָה וַחֲמִשָּׁה אָמַר רַחֲמָנָא, וְלֹא תַשְׁלוּמֵי שְׁלֹשָׁה וְאַרְבָּעָה, וְכֵיוָן דְּכֶפֶל לֵיכָּא, בְּצִיר לֵיהּ חַד: 

~ פרק ח - משנה ה
<B>אָמַר לַשּׁוֹאֵל וְכוּ' פָּטוּר.</B> שֶׁהֲרֵי אַף כְּשֶׁנִּשְׁבַּע לַשֶּׁקֶר חִיֵּב אֶת עַצְמוֹ בְתַשְׁלוּמִין וְאֵין בִּשְׁבוּעָה זוֹ כְּפִירַת מָמוֹן: 

~ פרק ח - משנה ו
<B>חַיָּב.</B> שֶׁהֲרֵי כָפַר מָמוֹן, שֶׁאִלּוּ הוֹדָה הָיָה מִתְחַיֵּב: <B>מֵת וְהוּא נִשְׁבַּר וְכוּ' פָּטוּר.</B> שֶׁאִם הוֹדָה לֹא הָיָה מְשַׁלֵּם. וְכֵן נִגְנַב וְהוּא שֶׁאָבַד, אוֹ אָבַד וְהוּא שֶׁנִּגְנַב, פָּטוּר, שֶׁהֲרֵי שִׁנָּה מֵחוֹבָה לְחוֹבָה וְלֹא כָפַר מָמוֹן בִּשְׁבוּעָה זוֹ: <B>אָמַר לוֹ אָבַד אוֹ נִגְנַב וְהוּא שֶׁמֵּת אוֹ נִשְׁבָּה וְכוּ' פָּטוּר.</B> שֶׁהֲרֵי שִׁנָּה מִפְּטוֹר לְחוֹבָה וְהִפְסִיד בִּשְׁבוּעָתוֹ: 
