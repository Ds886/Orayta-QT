&UniqueId=1111&LastLevelIndex=2&ForcedBookName=רע''ב&CosmeticsType==911&TextSource=ר' פנחס ראובן שליט''א&GroupId=mishna_suca&PutNewLinesAsIs=1&SearchInTitles=0
// C:\Dev\BhOCR\Runtime files 2\Projects\MZ2-SUCA Layer 2 - 19 pages

// פג. פג: פד. פד: פה. פה: פו. פו: פז. פז: פח. פח: פט. פט: צ. צ: צא. צא: צב.

$ משנה - סוכה - רע''ב

^ פרק א

~ פרק א - משנה א
<b>סֻכָּה שֶׁהִיא גְבוֹהָה לְמַעְלָה מֵעֶשְׂרִים אַמָּה פְּסוּלָה.</b> דְּסֻכָּה דִּירַת עֲרַאי בָּעִינַן, דִּכְתִיב (דְּבָרִים טז) חַג הַסֻּכּוֹת תַּעֲשֶׂה לְךָ שִׁבְעַת יָמִים, אָמְרָה תּוֹרָה עֲשֵׂה סֻכָּה לְשִׁבְעַת יָמִים. וּלְמַעְלָה מֵעֶשְׂרִים אַמָּה אֵין אָדָם עוֹשֶׂה דִּירָתוֹ דִּירַת עֲרַאי, אֶלָּא דִּירַת קֶבַע {א}: <B>וְרַבִּי יְהוּדָה מַכְשִׁיר.</B> דְּסָבַר סֻכָּה דִּירַת קֶבַע בָּעִינַן. וְאֵין הֲלָכָה כְּרַבִּי יְהוּדָה: <B>וְשֶׁאֵינָהּ גְּבוֹהָה עֲשָׂרָה טְפָחִים פְּסוּלָה.</B> דְּדִירָה סְרוּחָה הִיא, וְאֵין אָדָם דָּר בְּדִירָה סְרוּחָה {ג}: <B>וְשֶׁאֵין לָהּ שָׁלֹשׁ דְּפָנוֹת.</B> דִּכְתִיב בַּסֻּכֹּת בַּסֻּכֹּת בַּסֻּכּוֹת, שְׁנַיִם חֲסֵרִים וְאֶחָד מָלֵא, חַד לַסְּכָךְ, דְּפֵרוּשׁ סֻכָּה סְכָךְ, פַּשׁוּ לְהוּ תְּלָתָא לְשָׁלֹשׁ דְּפָנוֹת. אָתְיָא הֲלָכָה לְמֹשֶׁה מִסִּינַי וּבַצְּרֵיהּ לְדֹפֶן חֲדָא וְאוֹקְמֵיהּ אַטֶּפַח, נִשְׁאֲרוּ שְׁתַּיִם כְּהִלְכָתָן, וּשְׁלִישִׁית אֲפִלּוּ טֶפַח. לְפִיכָךְ סֻכָּה שֶׁיֵּשׁ לָהּ שְׁתֵּי דְּפָנוֹת זוֹ אֵצֶל זוֹ, עוֹשֶׂה דֹּפֶן שְׁלִישִׁית שֶׁיֵּשׁ בּוֹ טֶפַח וּמַשֶּׁהוּ, וּמַעֲמִידוֹ בְּפָחוֹת מִשְּׁלֹשָׁה סָמוּךְ לְאֶחָד מִשְׁתֵּי הַדְּפָנוֹת, שֶׁכָּל פָּחוֹת מִשְּׁלֹשָׁה כְּלָבוּד דָּמִי, וְנֶחְשָׁב כְּאִלּוּ הוּא דֹּפֶן שֶׁל אַרְבָּעָה טְפָחִים, וְנִמְצָא רֹב דֹּפֶן עָשׂוּי, וַהֲרֵי יֵשׁ לְסֻכָּה זוֹ שָׁלֹשׁ דְּפָנוֹת. וְצָרִיךְ לַעֲשׂוֹת לָהּ צוּרַת פֶּתַח {ד}. וְאִם שְׁתֵּי הַדְּפָנוֹת הֵם זוֹ כְּנֶגֶד זוֹ וּבֵינֵיהֶן מְפֻלָּשׁ, מֵבִיא פַּס שֶׁיֵּשׁ בּוֹ אַרְבָּעָה טְפָחִים וּמַשֶּׁהוּ, וּמַעֲמִידוֹ בְּפָחוֹת מִשְּׁלֹשָׁה סָמוּךְ לְאֶחָד מִשְׁתֵּי הַדְּפָנוֹת, וְנֶחְשָׁב כְּאִלּוּ יֵשׁ בְּפַס זֶה שִׁבְעָה טְפָחִים, שֶׁהוּא שִׁעוּר הֶכְשֵׁר סֻכָּה לְאָרְכָּהּ וּלְרָחְבָּהּ, שֶׁהַסֻּכָּה צְרִיכָה שֶׁתְּהֵא שִׁבְעָה עַל שִׁבְעָה כְּדֵי שֶׁתְּהֵא מַחְזֶקֶת רֹאשׁוֹ וְרֻבּוֹ וְשֻׁלְחָנוֹ, שִׁשָּׁה עַל שִׁשָּׁה לְרֹאשׁוֹ וְרֻבּוֹ, וְטֶפַח עַל טֶפַח לְשֻׁלְחָנוֹ: <B>וְשֶׁחַמָּתָהּ מְרֻבָּה מִצִּלָּתָהּ פְּסוּלָה.</B> הָא בְּשָׁוִין, שֶׁהַחַמָּה כַּצֵּל כְּשֵׁרָה, וְדַוְקָא שֶׁהֵן שָׁוִין מִלְּמַטָּה בְּקַרְקָעִית הַסֻּכָּה, דִּבְיָדוּעַ שֶׁלְּמַעְלָה בַּסְּכָךְ צִלָּתָהּ מְרֻבָּה מֵחַמָּתָהּ, דְּאָמְרֵי אֱינָשֵׁי כְּזוּזָא מִלְּעֵיל כְּאִסְתִּירָא {ה} מִלְּרַע: <B>בֵּית שַׁמַּאי פּוֹסְלִין.</B> דְּבָעוּ סֻכָּה לִשְׁמָהּ {ו}, וְזוֹ סְתָם נַעֲשֵׂית. וְאִלּוּ תּוֹךְ שְׁלֹשִׁים לֶחָג כֵּיוָן שֶׁשּׁוֹאֲלִים בְּהִלְכוֹת הֶחָג שְׁלֹשִׁים יוֹם קֹדֶם לֶחָג, סְתָם הָעוֹשֶׂה סֻכָּה לְשֵׁם חָג הוּא עוֹשֶׂה, אֲבָל קֹדֶם שְׁלֹשִׁים סְתָמָא לָאו לְשֵׁם חָג הוּא: <B>וּבֵית הִלֵּל מַכְשִׁירִין.</B> דְּלֹא בָּעוּ סֻכָּה לְשֵׁם חָג: 

~ פרק א - משנה ב
<B>כְּאִלּוּ עֲשָׂאָהּ בְּתוֹךְ הַבָּיִת.</B> וּפְסוּלָה: <B>תַּחְתּוֹנָה פְּסוּלָה.</B> דִּשְׁנֵי סְכָכִין יֵשׁ לָהּ. וּקְרָא קָא פָּסִיל סֻכָּה שֶׁתַּחַת הַסֻּכָּה: <B>אִם אֵין דִּיּוּרִין בָּעֶלְיוֹנָה.</B> שֶׁאֵינָהּ רְאוּיָה לְדִירָה, כְּגוֹן שֶׁאֵין גַּג הַתַּחְתּוֹנָה יְכוֹלָה לִסְבֹּל כָּרִים וּכְסָתוֹת שֶׁל עֶלְיוֹנָה. וְלֹא נֶחְלְקוּ תַּנָּא קַמָּא וְרַבִּי יְהוּדָה כְּשֶׁאֵינָהּ יְכוֹלָה לִסְבֹּל כְּלָל, דִּבְהָא כֻּלֵּי עָלְמָא מוֹדוּ שֶׁהַתַּחְתּוֹנָה כְּשֵׁרָה בִּסְכָךְ הָעֶלְיוֹנָה, שֶׁהַגַּג שֶׁלָּהּ אֵינוֹ חָשׁוּב גַּג, וְלֹא הַוְיָא סֻכָּה שֶׁתַּחַת הַסֻּכָּה. וְאִם הִיא בְּרִיאָה וִיכוֹלָה לְקַבֵּל כָּרִים וּכְסָתוֹת שֶׁל עֶלְיוֹנָה, כֻּלֵּי עָלְמָא לֹא פְּלִיגֵי שֶׁהִיא פְּסוּלָה. כִּי פְּלִיגֵי כְּשֶׁיְּכוֹלָה לְקַבֵּל עַל יְדֵי הַדְּחָק, כְּגוֹן שֶׁגַּג הַתַּחְתּוֹנָה מִתְנוֹעֵעַ וְרוֹפֵף מִכָּרִים וּכְסָתוֹת שֶׁל עֶלְיוֹנָה, תַּנָּא קַמָּא סָבַר דִּבְהָכִי מִקְּרֵי סֻכָּה שֶׁתַּחַת הַסֻּכָּה וּפְסוּלָה, וְרַבִּי יְהוּדָה סָבַר כֵּיוָן שֶׁאֵינָהּ מְקַבֶּלֶת כָּרִים וּכְסָתוֹת שֶׁל עֶלְיוֹנָה אֶלָּא עַל יְדֵי הַדְּחָק, אֵינוֹ חָשׁוּב גַּג, וְאֵין זוֹ סֻכָּה שֶׁתַּחַת הַסֻּכָּה {ט}. וְאֵין הֲלָכָה כְּרַבִּי יְהוּדָה: 

~ פרק א - משנה ג
<B>נְשָׁר.</B> שֶׁלֹּא יְהוּ עָלִין וְקִסְמִין יוֹרְדִין עַל הַשֻּׁלְחָן {י}. פֵּרוּשׁ אַחֵר שֶׁלֹּא יִנְשְׁרוּ הֶעָלִין לְאַחַר שֶׁיָבְשׁוּ וְתִשָּׁאֵר הַסֻּכָּה חַמָּתָהּ מְרֻבָּה מִצִּלָּתָהּ {יא}. וְסָדִין דָּבָר הַמְקַבֵּל טֻמְאָה הוּא, וּפָסוּל לִסְכָךְ. וְדַוְקָא מִפְּנֵי הַנְּשָׁר, אֲבָל לְנָאוֹתָהּ כְּשֵׁרָה: <B>אוֹ שֶׁפֵּרַס עַל גַּבֵּי הַקִּינוֹף.</B> כְּלוֹמַר אוֹ אֲפִלּוּ לֹא פְּרָסוֹ מִפְּנֵי הַנְּשָׁר, אֶלָּא לְנוֹי עַל מִטָּתוֹ עַל גַּבֵּי הַקִּינוֹף, שֶׁהֵן אַרְבָּעָה קוּנְדָּסִין לְאַרְבַּע רַגְלֵי מִטָּתוֹ שֶׁהֵן גְּבוֹהִין {יג}, וּמֵנִיחַ כְּלוֹנְסוֹת מִזֶּה לָזֶה עַל גַּבֵּיהֶן, וּפָרַס סָדִין עֲלֵיהֶם וְהִרְחִיקוֹ מִן הַסְּכָךְ, דְּהַשְׁתָּא לֹא מְסַכֵּךְ בְּדָבָר הַמְקַבֵּל טֻמְאָה, דְּהָא לָאו לְסַכּוּכֵי שַׁטְחֵיהּ הָתָם: <B>פְּסוּלָה.</B> מִשּׁוּם דְּאֵינוֹ יוֹשֵׁב בַּסֻּכָּה, דְּאֹהֶל מַפְסִיק בֵּינֵיהֶם: 

~ פרק א - משנה ד
<B>אֲבָל פּוֹרֵס הוּא עַל גַּבֵּי מִטָּה שֶׁיֵּשׁ לָהּ נַקְלִיטִין.</B> שֶׁאֵינָן אֶלָּא שְׁנַיִם, וְהֵן יוֹצְאִין בְּאֶמְצַע הַמִּטָּה אֶחָד לִמְרַאֲשׁוֹתֶיהָ וְאֶחָד לְרַגְלֶיהָ, וְנוֹתְנִין מִזּוֹ לְזוֹ [כְּלוֹנְסָא, וּפוֹרֵס עָלָיו סָדִין], וּמִשּׁוּם דְּאֵין לָהּ גַּג טֶפַח רָחָב מִלְּמַעְלָה לֹא מִיקְּרֵי אֹהֶל: <B>הִדְלָה עָלֶיהָ.</B> הִגְבִּיהַּ עַל גַּבָּהּ: <B>קִסּוֹם.</B> אידר"א בְּלַעַ"ז, וְהִיא נִדְלָה כְּגֶפֶן וְכִדְלַעַת: <B>פְּסוּלָה.</B> לְפִי שֶׁאֵין מְסַכְּכִין בִּמְחֻבָּר {טו}: <B>וְאִם הָיָה הַסִּכּוּךְ הַרְבֵּה מֵהֶם.</B> שֶׁהָיָה שָׁם סְכָךְ כָּשֵׁר הַרְבֵּה יוֹתֵר מֵהַגֶּפֶן וְהַדְּלַעַת, כְּשֵׁרָה. וְהוּא שֶׁחֲבָטָן {טז} וְעֵרְבָן עִם הַסְּכָךְ כָּשֵׁר וְאֵין נִרְאִין בְּעַיִן, דִּסְכָךְ כָּשֵׁר רַבֶּה עֲלֵיהֶן וּמְבַטְּלָן כְּשֶׁהֵן מְעֹרָבִין: <B>אוֹ שֶׁקְּצָצָן.</B> אַף לְאַחַר שֶׁסִּכֵּךְ בָּהֶן, כְּשֵׁרָה. וְהוּא שֶׁיְּנַעְנְעֵם לְאַחַר קְצִיצָה, דְּאִי לָאו הָכִי פְּסוּלָה, דְּאָמְרָה תּוֹרָה (דְּבָרִים טז) חַג הַסֻּכּוֹת תַּעֲשֶׂה, וְלֹא מִן הֶעָשׂוּי, כְּלוֹמַר כְּשֶׁתַּעֲשֶׂה תְּהֵא רָאוּי לְסֻכָּה, וְלֹא מִן הֶעָשׂוּי בִּפְסוּל, שֶׁאֵין רָאוּי לְסֻכָּה וְאַתָּה מְתַקְּנָהּ, כִּי הָא דְּמַכְשַׁר לַהּ בִּקְצִיצָה וְלֹא הֲדַר סָתַר לַהּ. אֲבָל כְּשֶׁמְּנַעֲנֵעַ הָוֵי כְּסוֹתֵר וְחוֹזֵר וּמְסַכֵּךְ, שֶׁמַּגְבִּיהַּ כָּל אֶחָד לְבַד וּמַנִּיחוֹ וְחוֹזֵר וּמַגְבִּיהַּ אֶת חֲבֵרוֹ וּמַנִּיחוֹ: <B>כָּל דָּבָר שֶׁאֵינוֹ כוּ'.</B> לַאֲפוֹקֵי כְּלֵי עֵץ וּבִגְדֵי פִּשְׁתָּן וּמַחְצְלָאוֹת, שֶׁאַף עַל פִּי שֶׁגִּדּוּלֵיהֶם מִן הָאָרֶץ אֵין מְסַכְּכִין בָּהֶן, הוֹאִיל וּמְקַבְּלִין טֻמְאָה: <B>וְגִדּוּלָיו מִן הָאָרֶץ וְכוּ'.</B> דִּכְתִיב חַג הַסֻּכּוֹת [תַּעֲשֶׂה לְךָ בְּאָסְפְּךָ] מִגָּרְנְךָ וּמִיִּקְבֶךָ, בִּפְסֹלֶת גֹּרֶן וָיֶקֶב הַכָּתוּב מְדַבֵּר, כְּלוֹמַר מִן הַנִּשְׁאָר אַחַר שֶׁאָסַפְתָּ הַגֹּרֶן וְהַיֶּקֶב, כְּגוֹן קַשִּׁין וּזְמוֹרוֹת, מֵהֶם עֲשֵׂה סֻכָּה {יט}: 

~ פרק א - משנה ה
<B>וַחֲבִילֵי זְרָדִין.</B> מִין קָנִים, וּבְעוֹדָן לַחִים בְּהֵמָה אוֹכַלְתָּן, וּכְשֶׁיָּבְשׁוּ עוֹמְדִין לְהֶסֵּק: <B>אֵין מְסַכְּכִין.</B> כְּשֶׁהֵן קְשׁוּרִים. וְלֹא מִפְּנֵי שֶׁהֵן פְּסוּלִים, אֶלָּא פְּעָמִים שֶׁאָדָם בָּא וַחֲבִילָתוֹ עַל כְּתֵפוֹ וּמַעֲלָהּ וּמַנִּיחָהּ עַל גַּבֵּי סֻכָּה לְיַבְּשָׁהּ, וְנִמְלָךְ עָלֶיהָ לְסִכּוּךְ, וְהַתּוֹרָה אָמְרָה תַּעֲשֶׂה וְלֹא מִן הֶעָשׂוּי בִּפְסוּל {כ}, וְזֶה לֹא נַעֲשָׂה אֲפִלּוּ לְצֵל {כא} אֶלָּא לְיַבֵּשׁ, וְהָוֵי עָשׂוּי בִּפְסוּל: <B>וְכֻלָּן.</B> הַפְּסוּלִים שֶׁשָּׁנִינוּ בִּסְכָךְ: <B>כְּשֵׁרִים לַדְּפָנוֹת.</B> דְּסֻכָּה סְכָךְ מַשְׁמַע וְלֹא דְּפָנוֹת {כב}. הִלְכָּךְ סֻכּוֹת תַּעֲשֶׂה לְךָ מִגָּרְנְךָ, אַסְּכָךְ מַשְׁמַע וְלֹא אַדְּפָנוֹת: 

~ פרק א - משנה ו
<B>מְסַכְּכִין בִּנְסָרִים דִּבְרֵי רַבִּי יְהוּדָה.</B> בִּנְסָרִים שֶׁיֵּשׁ בָּהֶם אַרְבָּעָה, שֶׁהוּא שִׁעוּר מָקוֹם חָשׁוּב, דִּבְרֵי הַכֹּל פְּסוּלָה. פָּחוֹת מִשְּׁלֹשָׁה, דִּבְרֵי הַכֹּל כְּשֵׁרָה, דַּחֲשִׁיבֵי כְּקָנִים. כִּי פְלִיגֵי מִשְּׁלֹשָׁה וְעַד אַרְבָּעָה. רַבִּי יְהוּדָה סָבַר כֵּיוָן דְּלֵית בְּהוּ שִׁעוּר מָקוֹם חָשׁוּב לֹא גָּזְרִינַן שֶׁמָּא יֵשֵׁב תַּחַת תִּקְרַת הַבַּיִת. וְרַבִּי מֵאִיר סָבַר כֵּיוָן דְּנָפְקֵי מִתּוֹרַת לָבוּד {כג} גָּזְרִינַן שֶׁמָּא יֹאמַר מַה לִּי לְסַכֵּךְ בְּאֵלּוּ מַה לִּי לֵישֵׁב תַּחַת תִּקְרַת בֵּיתִי. וַהֲלָכָה כְּרַבִּי יְהוּדָה:

~ פרק א - משנה ז
<B>תִּקְרָה.</B> גַּג הֶעָשׂוּי מִקּוֹרוֹת אוֹ נְסָרִים: <B>מַעֲזִיבָה.</B> הַטִּיט {כז} אוֹ הַסִּיד שֶׁרְגִילִין לִתֵּן עַל גַּבֵּי הַקּוֹרוֹת וְהַנְּסָרִים קָרוּי מַעֲזִיבָה: <B>מְפַקְפֵּק.</B> סוֹתֵר וּמְנַעְנֵעַ כֻּלָּן: <B>אוֹ נוֹטֵל אַחַת מִבֵּינְתַיִם.</B> וְנוֹתֵן סְכָךְ כָּשֵׁר בִּמְקוֹמָהּ. וְרַבִּי יְהוּדָה לְטַעֲמֵיהּ דְּמַכְשִׁיר לְסַכֵּךְ בִּנְסָרִים {ל}, הִלְכָּךְ בְּפִקְפּוּק סַגִּי. וּבְלֹא פִּקְפּוּק אִי אֶפְשָׁר, מִשּׁוּם תַּעֲשֶׂה וְלֹא מִן הֶעָשׂוּי: <B>רַבִּי מֵאִיר אוֹמֵר.</B> לֹא נֶחְלְקוּ בֵּית שַׁמַּאי וּבֵית הִלֵּל בְּדָבָר זֶה, שֶׁכֻּלָּן מוֹדִים שֶׁצָּרִיךְ לִטֹּל אֶחָד מִבֵּינְתַיִם וּפִקְפּוּק אֵינוֹ מוֹעִיל. וְרַבִּי מֵאִיר לְטַעֲמֵיהּ דְּאָמַר אֵין מְסַכְּכִין בִּנְסָרִים. וַהֲלָכָה כְּרַבִּי יְהוּדָה שֶׁאָמַר מִשּׁוּם בֵּית הִלֵּל: 

~ פרק א - משנה ח
<B>שַׁפּוּדִין.</B> אֵין רְאוּיִן לְסִכּוּךְ, לְפִי שֶׁאֵינָן גִּדּוּלֵי קַרְקַע: <B>[בַּאֲרֻכּוֹת] הַמִּטָּה.</B> כֵּלִים הַמְקַבְּלִים טֻמְאָה {לג}: <B>אִם יֵשׁ רֶוַח בֵּינֵיהֶן כְּמוֹתָן.</B> לָאו דַּוְקָא כְּמוֹתָן מַמָּשׁ וְלֹא יוֹתֵר, דְּהָא מְקוֹם שַׁפּוּד כְּפָרוּץ הוּא נֶחְשָׁב, וּכְשֶׁנּוֹתֵן סְכָךְ כָּשֵׁר בֵּין שַׁפּוּד לְשַׁפּוּד אִם אֵין בֵּינֵיהֶן אֶלָּא כְּמוֹתָן הָוֵי פָּרוּץ כְּעוֹמֵד וּפָסוּל {לד}. אֶלָּא עַל כָּרְחֲךָ הָרֶוַח שֶׁבֵּינֵיהֶן מַשֶּׁהוּ יוֹתֵר מִכְּמוֹתָן: <B>הַחוֹטֵט בְּגָדִישׁ.</B> נָטַל מִן הָעֳמָרִים לְמַטָּה סָמוּךְ לָאָרֶץ וְעָשָׂה חָלָל כְּשִׁעוּר סֻכָּה, וְהַסְּכָךְ נִמְצָא עָשׂוּי וְעוֹמֵד מֵאֵלָיו, וְהַתּוֹרָה אָמְרָה תַּעֲשֶׂה וְלֹא מִן הֶעָשׂוּי. אֲבָל אִם הָיָה בּוֹ חָלָל טֶפַח {לו} בְּמֶשֶׁךְ שִׁבְעָה, עָשׂוּי לְשֵׁם סְכָךְ, וְחִטֵּט בּוֹ עַד שֶׁהִגְבִּיהַּ אֶת הֶחָלָל לְשִׁעוּר גֹּבַהּ עֲשָׂרָה {לז}, [אֵין] זוֹ הִיא עֲשִׂיָּתוֹ, שֶׁהֲרֵי אֵינוֹ מְתַקֵּן אֶלָּא הַדְּפָנוֹת, וּבַדְּפָנוֹת לֹא אָמְרִינַן תַּעֲשֶׂה וְלֹא מִן הֶעָשׂוּי, וַהֲרֵי הִיא כְּסֻכָּה פְּחוּתָה מֵעֲשָׂרָה וְחָקַק בָּהּ לְהַשְׁלִימָהּ לַעֲשָׂרָה: 

~ פרק א - משנה ט
<B>הַמְשַׁלְשֵׁל.</B> מוֹרִיד. שֶׁהִתְחִיל לֶאֱרֹג הַדְּפָנוֹת סָמוּךְ לַסְּכָךְ וְאוֹרֵג וּבָא כְּלַפֵּי מַטָּה: <B>שְׁלֹשָׁה טְפָחִים פְּסוּלָה.</B> הַיְנוּ שִׁעוּר שֶׁיִּזְדַּקֵּר הַגְּדִי בְּבַת אַחַת וְיִכָּנֵס, דְּאָמְרָן דְּבִכְהַאי גַּוְנָא אֵינָהּ מְחִצָּה: <B>כֵּיוָן שֶׁהִגִּיעַ לַעֲשָׂרָה כְּשֵׁרָה.</B> וַאֲפִלּוּ אֵינָן מַגִּיעוֹת לַסְּכָךְ וּמֻפְלָגוֹת מִמֶּנּוּ הַרְבֵּה: <B>רַבִּי יוֹסֵי אוֹמֵר כְּשֵׁם שֶׁמִּלְּמַטָּה לְמַעְלָה.</B> דַּיּוֹ בַּאֲרִיגַת עֲשָׂרָה: <B>כָּךְ מִלְמַעְלָה לְמַטָּה.</B> וַאֲפִלּוּ גְּבוֹהוֹת מִן הָאָרֶץ הַרְבֵּה. דְּסָבַר מְחִצָּה תְּלוּיָה מֻתֶּרֶת. וְאֵין הֲלָכָה כְּרַבִּי יוֹסֵי: <B>הִרְחִיק אֶת הַסִּכּוּךְ.</B> לָאו בַּגֹּבַהּ קָאָמַר, אֶלָּא בָּרֹחַב, שֶׁהִנִּיחַ אֲוִיר בֵּין דֹּפֶן לַסְּכָךְ, בְּאֹרֶךְ הַסֻּכָּה אוֹ בְּרָחְבָּהּ: 

~ פרק א - משנה י
<B>בַּיִת שֶׁנִּפְחַת.</B> גַּגּוֹ בְּאֶמְצָעוֹ, וְהַדְּפָנוֹת רְחוֹקוֹת מִן הַסְּכָךְ כָּשֵׁר: <B>אִם יֵשׁ מִן הַכֹּתֶל לִסְכָךְ כָּשֵׁר אַרְבַּע אַמּוֹת פְּסוּלָה.</B> פָּחוֹת מִכָּאן כְּשֵׁרָה. דַּהֲלָכָה לְמֹשֶׁה מִסִּינַי דְּאָמְרִינַן דֹּפֶן עֲקוּמָה עַד אַרְבַּע אַמּוֹת, וְרוֹאִים תִּקְרַת הַבַּיִת כְּאִלּוּ נֶעֱקַם רֹאשׁ הַדֹּפֶן וּבָא עַד הַסְּכָךְ הַכָּשֵׁר {לח}. וְלֹא יִישַׁן תַּחְתֶּיהָ {לט}: <B>וְכֵן בְּחָצֵר שֶׁהִיא מֻקֶּפֶת אַכְסַדְרָה.</B> וְסִכֵּךְ בַּאֲוִירָהּ שֶׁל חָצֵר, רָחוֹק מִכָּתְלֵי הָאַכְסַדְרָה. וְאַכְסַדְרָה הוּא מָקוֹם מֻקָּף מִשָּׁלֹשׁ מְחִצּוֹת {מ}: <B>סֻכָּה גְדוֹלָה.</B> כָּל שֶׁאִלּוּ יִנָּטֵל הַסְּכָךְ פָּסוּל, יִשָּׁאֵר בָּהּ שִׁבְעָה טְפָחִים עַל שִׁבְעָה טְפָחִים סְכָךְ כָּשֵׁר, זוֹ הִיא סֻכָּה גְּדוֹלָה: <B>שֶׁהִקִּיפוּהָ בְדָבָר שֶׁאֵין מְסַכְּכִין בּוֹ.</B> דַּוְקָא מִן הַצַּד אָמְרִינַן שֶׁאֵין סְכָךְ פָּסוּל פּוֹסֵל אֶלָּא בְּאַרְבַּע אַמּוֹת, מִשּׁוּם טַעֲמָא דְּדֹפֶן עֲקֻמָּה. אֲבָל בְּאֶמְצַע הַסֻּכָּה פּוֹסֵל בְּאַרְבָּעָה טְפָחִים. וַאֲוִיר שֶׁאֵין שָׁם סְכָךְ כְּלָל {מב} בֵּין בָּאֶמְצַע בֵּין מִן הַצַּד, פּוֹסֵל בִּשְׁלֹשָׁה טְפָחִים: 

~ פרק א - משנה יא
<B>אוֹ שֶׁסְּמָכָהּ.</B> שֶׁהִטָּה רָאשֵׁי הַקָּנִים עַל הַכֹּתֶל וְהוֹלְכִים בְּשִׁפּוּעַ לְמַטָּה לָאָרֶץ: <B>מִפְּנֵי שֶׁאֵין לָהּ גַּג.</B> אֵינוֹ נִכָּר מַהוּ גַּג וּמַהוּ כֹּתֶל. דְּאֹהֶל מְשֻׁפָּע לָאו שְׁמֵיהּ אֹהֶל אֶלָּא אִם כֵּן יֵשׁ לוֹ גַּג טֶפַח {מג}. וַהֲלָכָה כְּרַבִּי אֱלִיעֶזֶר {מד}: <B>מַחְצֶלֶת שֶׁל קָנִים וְכוּ'.</B> בְּמַחְצֶלֶת קְטַנָּה כֻּלֵּי עָלְמָא לֹא פְּלִיגֵי דִּסְתָמָא לִשְׁכִיבָה וְאֵין מְסַכְּכִין בָּהּ. כִּי פְּלִיגֵי בִּגְדוֹלָה, תַּנָּא קַמָּא סָבַר סְתָם גְּדוֹלָה לְסִכּוּךְ עֲבִידָא, וּסְתָם קְטַנָּה לִשְׁכִיבָה. וְהָכִי קָאָמַר, מַחְצֶלֶת גְּדוֹלָה סְתָמָא לְסִכּוּךְ, וְאִם פֵּרֵשׁ שֶׁעֲשָׂאָהּ לִשְׁכִיבָה, מְקַבֶּלֶת טֻמְאָה וְאֵין מְסַכְּכִין בָּהּ. וּלְסִכּוּךְ, מְסַכְּכִים בָּהּ, הָכִי קָאָמַר, וּמַחְצֶלֶת קְטַנָּה סְתָמָא לִשְׁכִיבָה, וְאִם פֵּרֵשׁ שֶׁיְּהֵא לְסִכּוּךְ מְסַכְּכִין בָּהּ: <B>רַבִּי אֱלִיעֶזֶר אוֹמֵר אַחַת גְּדוֹלָה וְאַחַת קְטַנָּה.</B> סְתָמָן לִשְׁכִיבָה. וַעֲשָׂאָהּ לִשְׁכִיבָה דְּקָאָמַר, כְּלוֹמַר עֲשׂוּיוֹת הֵן מִתְּחִלָּתָן סְתָמָא לִשְׁכִיבָה, הִלְכָּךְ אַף הַגְּדוֹלָה מְקַבֶּלֶת טֻמְאָה וְאֵין מְסַכְּכִין בָּהּ. וְאִם פֵּרֵשׁ שֶׁהִיא לְסִכּוּךְ מְסַכְּכִין בָּהּ. וְאֵין הֲלָכָה כְּרַבִּי אֱלִיעֶזֶר: 

^ פרק ב

~ פרק ב - משנה א
<B>הַיָּשֵׁן.</B> לֹא יָצָא יְדֵי חוֹבָתוֹ. וּבִלְבַד שֶׁתְּהֵא הַמִּטָּה גְּבוֹהָה עֲשָׂרָה טְפָחִים, דְּאָז הִיא חֲשׁוּבָה אֹהֶל {א}, וְנִמְצָא אֹהֶל מַפְסִיק בֵּינוֹ לְבֵין הַסֻּכָּה. וְעִקַּר מִצְוַת סֻכָּה אֲכִילָה שְׁתִיָּה שֵׁינָה: <B>נוֹהֲגִים הָיִינוּ כוּ'.</B> דְּקָסָבַר לֹא אָתֵי אֹהֶל עֲרַאי וּמְבַטֵּל אֹהֶל קֶבַע {ב}. וְאֵין הֲלָכָה כְּרַבִּי יְהוּדָה: <B>עֲבָדִים פְּטוּרִים מִן הַסֻּכָּה.</B> דְּמִצְוַת עֲשֵׂה שֶׁהַזְּמַן גְּרָמָא נָשִׁים פְּטוּרוֹת, וְכָל מִצְוָה שֶׁהָאִשָּׁה חַיֶּבֶת בָּהּ עֶבֶד חַיָּב בָּהּ {ג}: <B>וּלְפִי דַּרְכֵּנוּ לָמַדְנוּ.</B> אַף עַל פִּי שֶׁלֹּא אָמַר אֶלָּא לְשִׂיחַת חֻלִּין בְּעָלְמָא, שֶׁהָיָה מִשְׁתַּבֵּחַ בְּעַבְדּוֹ, לָמַדְנוּ שֶׁהַיָּשֵׁן תַּחַת הַמִּטָּה כוּ': 

~ פרק ב - משנה ב
<B>רַבִּי יְהוּדָה אוֹמֵר אִם אֵינָהּ יְכוֹלָה לַעֲמֹד בִּפְנֵי עַצְמָהּ פְּסוּלָה.</B> רַבִּי יְהוּדָה לְטַעֲמֵיהּ דְּאָמַר סֻכָּה דִּירַת קֶבַע בָּעִינַן. וְאֵין הֲלָכָה כְּרַבִּי יְהוּדָה: <B>מְדֻבְלֶלֶת.</B> שֶׁלֹּא הִשְׁכִּיב הַקָּנִים יַחַד זֶה אֵצֶל זֶה {ה}, אֶלָּא קָנֶה עוֹלֶה וְקָנֶה יוֹרֵד, וּמִתּוֹךְ כָּךְ חַמָּתָהּ מְרֻבָּה מִצִּלָּתָהּ, וְאַשְׁמְעִינַן מַתְנִיתִין דְּאָמְרִינַן רוֹאִים כְּאִלּוּ הָיוּ מֻשְׁכָּבִים בְּשָׁוֶה, וְאִם אָז צִלָּתָהּ מְרֻבָּה כְּשֵׁרָה {ו}: 

~ פרק ב - משנה ג
<B>בְּרֹאשׁ הָעֲגָלָה.</B> אַף עַל גַּב דְּמִטַּלְטְלָה וְלֹא קְבִיעִי: <B>בְּרֹאשׁ הַסְּפִינָה.</B> שֶׁבַּיָּם, שֶׁהָרוּחַ שׁוֹלֶטֶת שָׁם וְעוֹקַרְתָּהּ: <B>כְּשֵׁרָה.</B> דְּדִירָה קָרִינָא בֵּיהּ {ח}. וְהוּא שֶׁתְּהֵא יְכוֹלָה לַעֲמֹד בְּרוּחַ מְצוּיָה שֶׁל יַבָּשָׁה: <B>וְעוֹלִין לָהּ בְּיוֹם טוֹב.</B> אַיְדֵי דְּבָעֵי לְמִתְנֵי סֵיפָא אֵין עוֹלִין, תָּנָא רֵישָׁא עוֹלִין: <B>בְּרֹאשׁ הָאִילָן.</B> תִּקֵּן מוֹשָׁבוֹ בְּרֹאשׁוֹ {ט} וְעָשָׂה שָׁם מְחִצּוֹת וְסִכֵּךְ: <B>כְּשֵׁרָה.</B> בְּחֻלּוֹ שֶׁל מוֹעֵד: <B>וְאֵין עוֹלִין לָהּ בְּיוֹם טוֹב.</B> דְּגָזוּר רַבָּנָן דְּאֵין עוֹלִין בָּאִילָן {י} וְאֵין מִשְׁתַּמְשִׁין בּוֹ, שֶׁמָּא יִתְלֹשׁ: <B>שְׁתַּיִם בָּאִילָן.</B> סָמַךְ קַרְקַע הַסֻּכָּה רֻבָּהּ בָּאִילָן, וְעָשָׂה סְבִיבָהּ בְּרֹאשׁ הָאִילָן שְׁתֵּי דְּפָנוֹת, וְאַחַת עָשָׂה בִּידֵי אָדָם בָּאָרֶץ, וְסָמַךְ קַרְקָעִית הַסֻּכָּה בְּאֶמְצַע הַדֹּפֶן שֶׁעָשָׂה בָּאָרֶץ, וְהִגְבִּיהַּ הַדֹּפֶן מִמֶּנָּה וָמַעְלָה עֲשָׂרָה: <B>אוֹ שְׁתַּיִם בִּידֵי אָדָם וְאַחַת בָּאִילָן.</B> הוֹאִיל וְאִם יִנָּטֵל תִּפֹּל קַרְקָעִית הַסֻּכָּה, שֶׁאֵין יְכוֹלָה לַעֲמֹד בִּסְמִיכַת שְׁתַּיִם שֶׁבָּאָרֶץ, אֵין עוֹלִין לָהּ בְּיוֹם טוֹב, דְּמִשְׁתַּמֵּשׁ בָּאִילָן: 

~ פרק ב - משנה ד
<B>וְהָאִילָנוֹת דְּפָנוֹת לָהּ כְּשֵׁרָה.</B> וְהוּא שֶׁהָאִילָנוֹת עָבִים וַחֲזָקִים וְלֹא אָזְלֵי וְאָתוּ בְּרוּחַ מְצוּיָה. וְצָרִיךְ נַמִּי לְמַלְּאוֹת בֵּין הָעֲנָפִים בְּתֶבֶן וָקַשׁ שֶׁלֹּא תְּזִיזֵם הָרוּחַ {יג}, שֶׁכָּל מְחִצָּה שֶׁאֵינָהּ יְכוֹלָה לַעֲמֹד בְּרוּחַ מְצוּיָה אֵינָהּ מְחִצָּה: <B>שְׁלוּחֵי מִצְוָה פְּטוּרִים.</B> שֶׁהָעוֹסֵק בְּמִצְוָה פָּטוּר מִן הַמִּצְוָה. וְלֹא בִּלְבַד בְּשָׁעָה שֶׁעוֹסְקִין בַּמִּצְוָה פְּטוּרִים, אֶלָּא אֲפִלּוּ בְּשָׁעָה שֶׁאֵין עֲסוּקִים בָּהּ, כְּגוֹן הוֹלֵךְ לְהַקְבִּיל פְּנֵי רַבּוֹ אוֹ לְפִדְיוֹן שְׁבוּיִים, פָּטוּר אַף בִּשְׁעַת חֲנִיָּתוֹ {יד}: <B>חוֹלִין וּמְשַׁמְּשֵׁיהֶן פְּטוּרִים.</B> וַאֲפִלּוּ בְּחֹלִי כָּל דְּהוּ. וְהַאי דְּשָׁרֵי לְבַטֵּל מִצְוַת עֲשֵׂה שֶׁל תּוֹרָה מִפְּנֵי חֹלִי כָּל דְּהוּ, וּמִצְטַעֵר מִפְּנֵי רֵיחַ רַע אוֹ מִפְּנֵי פִּשְׁפְּשִׁים וּפַרְעוֹשִׁים שֶׁהוּא פָּטוּר, וְכֵן הוֹלְכֵי דְּרָכִים {טו} וְשׁוֹמְרֵי גִּנּוֹת וּפַרְדֵּסִים דְּפָטְרֵי לְהוּ רַבָּנָן מִן הַסֻּכָּה, טַעֲמָא הָוֵי מִשּׁוּם דִּכְתִיב (וַיִּקְרָא כג) בַּסֻּכּוֹת תֵּשְׁבוּ, כְּעֵין תָּדוּרוּ, וְכָל הֵיכָא דְּאִית לֵיהּ מִידֵי שֶׁמִּפְּנֵי אוֹתוֹ דָּבָר הָיָה יוֹצֵא מִדִּירָתוֹ, יָכוֹל נַמִּי לָצֵאת מִסֻּכָּתוֹ. אֲבָל הָעוֹשֶׂה סֻכָּתוֹ מִתְּחִלָּה בְּמָקוֹם הָרָאוּי לְהִצְטַעֵר בַּאֲכִילָה אוֹ בְּשֵׁינָה, כְּגוֹן בְּמָקוֹם שֶׁמִּתְיָרֵא בּוֹ מִפְּנֵי לִסְטִים בַּשֵּׁינָה וְאֵין מִתְיָרֵא מִפְּנֵי הַגַּנָּבִים אוֹ לִסְטִים בַּאֲכִילָה, אֲפִלּוּ בַּאֲכִילָה לֹא יָצָא יְדֵי חוֹבָתוֹ בְּאוֹתָהּ סֻכָּה, הוֹאִיל וְאֵינָהּ רְאוּיָה לַעֲשׂוֹת בּוֹ כָּל צְרָכָיו, אֲכִילָה וּשְׁתִיָּה וְשֵׁינָה, דְּהָא כְּעֵין תָּדוּרוּ בָּעִינַן {טז} וְהָא לֹא הָוֵי כְּעֵין דִּירָה: <B>אוֹכְלִים וְשׁוֹתִים עֲרַאי.</B> דָּבָר מֻעָט לְהָסִיר רַעֲבוֹנוֹ, וְדַעְתּוֹ לִסְעֹד אַחַר כֵּן: 

~ פרק ב - משנה ה
<B>וְאָמְרוּ הַעֲלוּם לַסֻּכָּה.</B> וְלֹא מִן הַדִּין, אֶלָּא שֶׁהֶחְמִירוּ עַל עַצְמָן. וְשָׁמְעִינַן מִינַהּ שֶׁהַמַּחְמִיר עַל עַצְמוֹ שֶׁלֹּא לֶאֱכֹל אֲפִלּוּ אֲכִילַת עֲרַאי חוּץ לַסֻּכָּה, הֲרֵי זֶה מְשֻׁבָּח: <B>אֹכֶל פָּחוֹת מִכַּבֵּיצָה [נְטָלוֹ בַּמַּפָּה].</B> מִשּׁוּם נְטִילַת יָדַיִם {כ}, וּמִשּׁוּם בָּרוֹכֵי נָטַל פָּחוֹת מִכַּבֵּיצָה. דְּאִלּוּ מִשּׁוּם סֻכָּה הָא אָמְרִינַן אוֹכְלִים אֲכִילַת עֲרַאי חוּץ לַסֻּכָּה וַאֲפִלּוּ יוֹתֵר מִכַּבֵּיצָה: 

~ פרק ב - משנה ו
<B>אַרְבַּע עֶשְׂרֵה סְעוּדוֹת.</B> שְׁתֵּי סְעוּדוֹת בְּכָל יוֹם לְשִׁבְעָה הַיָּמִים: <B>אֵין לַדָּבָר קִצְבָה.</B> אִם רָצָה לֶאֱכֹל לֹא יֹאכַל חוּץ לַסֻּכָּה. רָצָה לְהִתְעַנּוֹת יִתְעַנֶּה וְאֵין נִזְקָקִין לוֹ {כג}: <B>חוּץ מִלֵּילֵי יוֹם טוֹב הָרִאשׁוֹן.</B> דְּיָלְפִינַן חֲמִשָּׁה עָשָׂר חֲמִשָּׁה עָשָׂר מֵחַג הַמַּצּוֹת, מַה אֲכִילַת מַצָּה לַיְלָה הָרִאשׁוֹן חוֹבָה, מִכָּאן וָאֵילָךְ רְשׁוּת {כד}, אַף סֻכָּה כֵּן: <B>יַשְׁלִים בְּלֵילֵי יוֹם טוֹב הָאַחֲרוֹן.</B> בְּלֵיל שְׁמִינִי עֲצֶרֶת. וְאֵין הֲלָכָה כְּרַבִּי אֱלִיעֶזֶר בִּשְׁתֵּיהֶן: 

~ פרק ב - משנה ז
<B>בֵּית שַׁמַּאי פּוֹסְלִין.</B> וַהֲלָכָה כְּבֵית שַׁמַּאי, בֵּין בְּסֻכָּה גְּדוֹלָה {כו} וְהוּא יוֹשֵׁב עַל פֶּתַח הַסֻּכָּה וְשֻׁלְחָנוֹ בְּתוֹךְ הַבַּיִת, בֵּין בְּסֻכָּה קְטַנָּה שֶׁאֵינָהּ מַחְזֶקֶת רֹאשׁוֹ וְרֻבּוֹ וְשֻׁלְחָנוֹ, הַכֹּל אָסוּר, גְּזֵרָה שֶׁמָּא יִמָּשֵׁךְ אַחַר שֻׁלְחָנוֹ: 

~ פרק ב - משנה ח
<B>נָשִׁים וַעֲבָדִים וּקְטַנִּים כוּ'.</B> דְּאָמַר קְרָא (וַיִּקְרָא כג) כָּל הָאֶזְרָח בְּיִשְׂרָאֵל, לְהוֹצִיא אֶת הַנָּשִׁים {כט}, דְּאַף עַל גַּב דְּחַיָּבוֹת בַּאֲכִילַת מַצָּה לֵיל רִאשׁוֹן שֶׁל פֶּסַח {ל} אֵין חַיָּבוֹת בַּסֻּכָּה לֵיל רִאשׁוֹן שֶׁל חָג: <B>קָטָן שֶׁאֵינוֹ צָרִיךְ לְאִמּוֹ.</B> כָּל שֶׁנֵּעוֹר מִשְּׁנָתוֹ וְאֵינוֹ קוֹרֵא אִמָּא אִמָּא הָוֵי אֵין צָרִיךְ לְאִמּוֹ וְחַיָּב וּפָחוֹת מִכָּאן פָּטוּר. וְכֵן הֲלָכָה. וְדַוְקָא שֶׁקּוֹרֵא וְשׁוֹנֶה וְאֵינוֹ שׁוֹתֵק עַד שֶׁתָּבֹא אִמּוֹ אֵלָיו הוּא דְּנִקְרָא צָרִיךְ לְאִמּוֹ, אֲבָל קוֹרֵא פַּעַם אַחַת וְשׁוֹתֵק לָאו צָרִיךְ לְאִמּוֹ הוּא {לב}: 

~ פרק ב - משנה ט
<B>סֻכָּתוֹ קֶבַע.</B> שֶׁאִם יֵשׁ לוֹ כֵּלִים נָאִים וּמַצָּעוֹת נָאוֹת, מַעֲלָן לַסֻּכָּה {לד}: <B>מִשֶּׁתִּסְרַח הַמִּקְפָּה.</B> מִשֶּׁתִּקַּלְקֵל {לו} הַמִּקְפָּה. כָּל תַּבְשִׁיל שֶׁאֵינוֹ לֹא רַךְ וְלֹא קָשֶׁה אֶלָּא קָפוּי קָרוּי מִקְפָּה. וְרֹב בְּנֵי אָדָם מוֹאֲסִין תַּבְשִׁיל כָּזֶה, וּבִמְעַט מַיִם מִתְקַלְקֵל לְגַמְרֵי. וּמִקְפָּה שֶׁל גְּרִיסִין שֶׁל פּוֹל הִיא מְמַהֶרֶת לְהִתְקַלְקֵל בַּגְּשָׁמִים יוֹתֵר מִשְּׁאָר מִקְפּוֹת, וְאִם יָרְדוּ גְּשָׁמִים עַד שֶׁאִלּוּ הָיָה לְפָנָיו מִקְפָּה שֶׁל גְּרִיסִין הָיְתָה מִתְקַלְקֶלֶת, מֻתָּר לְפַנּוֹת מִיָּד {לז}: <B>וְשָׁפַךְ לוֹ.</B> רַבּוֹ קִיתוֹן עַל פָּנָיו שֶׁל עֶבֶד, כְּלוֹמַר אִי אֶפְשִׁי בְּשִׁמּוּשְׁךָ. אַף כָּאן גְּשָׁמִים הַלָּלוּ מַרְאִין שֶׁאֵין הַקָּדוֹשׁ בָּרוּךְ הוּא מְקַבֵּל מַעֲשֵׂיהֶם בְּרָצוֹן: 

^ פרק ג

~ פרק ג - משנה א
<B>לוּלָב הַגָּזוּל פָּסוּל.</B> דִּכְתִיב וּלְקַחְתֶּם לָכֶם, מִשֶּׁלָּכֶם. וּלְאַחַר יֵאוּשׁ בְּעָלִים נְהִי דְּשֶׁלּוֹ הוּא שֶׁקּוֹנֶה אוֹתוֹ בְּיֵאוּשׁ, מִכָּל מָקוֹם הָוֵי מִצְוָה הַבָּאָה בַּעֲבֵרָה {ב}: <B>וְהַיָּבֵשׁ פָּסוּל.</B> דִּבְכֻלְּהוּ בָּעִינַן הָדָר {ד} וְלֵיכָּא: <B>שֶׁל אֲשֵׁרָה.</B> אִילָן הַנֶּעֱבָד: <B>וְשֶׁל עִיר הַנִּדַּחַת פָּסוּל.</B> דְּלִשְׂרֵפָה קָאֵי. וְלוּלָב בָּעֵי שִׁעוּר, וְהָנֵי כֵּיוָן דְּלִשְׂרֵפָה קַיְמֵי אֵין שִׁעוּרָן קַיָּם {ה}: <B>נִקְטַם רֹאשׁוֹ פָּסוּל.</B> דְּלֹא הָוֵי הָדָר: <B>נִפְרְצוּ עָלָיו.</B> וְאֵינָן מְחֻבָּרִין אֶלָּא עַל יְדֵי אֲגִידָה {ז}: <B>נִפְרְדוּ עָלָיו.</B> מְחֻבָּרִים הֵן בַּשִּׁדְרָה, אֶלָּא שֶׁלְּמַעְלָה הֵן נִפְרָדִין לְכָאן וּלְכָאן כְּעַנְפֵי אִילָן: <B>יֶאֶגְדֶנּוּ מִלְמָעְלָה.</B> אִם נִפְרְדוּ עָלָיו יְאַגְּדֵם שֶׁיִּהְיוּ עוֹלִים עִם הַשִּׁדְרָה כִּשְׁאָר לוּלָבִים. וְאֵין הֲלָכָה כְּרַבִּי יְהוּדָה: <B>צִנֵּי הַר הַבַּרְזֶל.</B> יֵשׁ דְּקָלִים שֶׁלּוּלָבִין שֶׁלָּהֶן עֲלֵיהֶן קְצָרִים מְאֹד וְאֵין עוֹלִין עַל אֹרֶךְ הַשִּׁדְרָה. אִם הֵן אֲרֻכִּין כָּל כָּךְ עַד שֶׁרֹאשׁוֹ שֶׁל זֶה מַגִּיעַ לְצַד עִקָּרוֹ שֶׁל זֶה כְּשֵׁרִים: <B>כָּל לוּלָב שֶׁיֶּשׁ בּוֹ שְׁלֹשָׁה טְפָחִים.</B> כְּנֶגֶד אֹרֶךְ הַהֲדַס וְטֶפַח יוֹתֵר, כְּדֵי לְנַעְנֵעַ בּוֹ, דְּלוּלָב בָּעֵי לְנַעְנוּעֵי כְּדִלְקַמָּן: <B>כְּדֵי לְנַעְנֵעַ בּוֹ.</B> תָּנֵי, וּכְדֵי לְנַעְנֵעַ בּוֹ, דְּהַיְנוּ טֶפַח יוֹתֵר עַל שְׁלֹשָׁה טְפָחִים: 

~ פרק ג - משנה ב
<B>נִקְטַם רֹאשׁוֹ פָּסוּל.</B> וְלֵית הִלְכְתָא כִּסְתָם מַתְנִיתִין, אֶלָּא כְּרַבִּי טַרְפוֹן דְּאָמַר לְקַמָּן אֲפִלּוּ שְׁלָשְׁתָּן קְטוּמִין כְּשֵׁרִים: <B>עֲנָבָיו.</B> פְּרִי יֵשׁ בּוֹ שֶׁדּוֹמֶה לַעֲנָבִים: <B>מְרֻבּוֹת מֵעָלָיו פָּסוּל.</B> לֹא שָׁנוּ אֶלָּא שְׁחֹרוֹת אוֹ אֲדֻמּוֹת, אֲבָל יְרֻקּוֹת מִינָא דַּהֲדַס הוּא וְכָשֵׁר: <B>וְאֵין מְמַעֲטִין אוֹתָן בְּיוֹם טוֹב.</B> דַּהֲוָה לֵיהּ מְתַקֵּן: 

~ פרק ג - משנה ג
<B>נִקְטַם רֹאשָׁהּ פְּסוּלָה.</B> אַף זוֹ אֵינָהּ הֲלָכָה {טו}: <B>צַפְצָפָה.</B> מִין עֲרָבָה וְעָלֶה שֶׁלָּהּ עָגֹל: <B>וְשֶׁל בַּעַל.</B> שֶׁגְּדֵלָה בַּשָּׂדֶה וְלֹא בַּנַּחַל, כְּשֵׁרָה. לֹא נֶאֱמַר עַרְבֵי נַחַל אֶלָּא שֶׁדִּבֵּר הַכָּתוּב בַּהֹוֶה {יט}: 

~ פרק ג - משנה ד
<B>אֲפִלּוּ שְׁנַיִם קְטוּמִין.</B> אַהֲדַסִּים קָאֵי. וּבַגְּמָרָא פָּרֵיךְ אִי קָטוּם פָּסוּל וְהוּא מַצְרִיךְ שְׁלֹשָׁה לִיבָּעֵי כֻּלְּהוּ שְׁלֵמִים, וְאִי קָטוּם כָּשֵׁר לִיכְשַׁר שְׁלָשְׁתָּן קְטוּמִים. וּמַסִּיק דְּחָזַר בּוֹ רַבִּי יִשְׁמָעֵאל מִתְּחִלַּת דְּבָרָיו שֶׁהָיָה מַצְרִיךְ שְׁלֹשָׁה הֲדַסִּים וּמַכְשִׁיר אֲפִלּוּ שְׁנַיִם קְטוּמִין. וְהוּא הַדִּין אִי לֹא מַיְתֵי לְהוּ כְּלָל, דִּקְטוּמִין כְּמַאן דְּלֵיתְנְהוּ דָּמִי: <B>אֲפִלּוּ שְׁלָשְׁתָּן קְטוּמִין.</B> דְּלֹא בָּעֵי הָדָר בַּהֲדַס {כב}. וַהֲלָכָה כְּרַבִּי טַרְפוֹן: 

~ פרק ג - משנה ה
<B>שֶׁל עָרְלָה וְשֶׁל תְּרוּמָה טְמֵאָה פָּסוּל.</B> דְּאָמַר קְרָא (וַיִּקְרָא כג) וּלְקַחְתֶּם לָכֶם, שֶׁיִּהְיֶה רָאוּי לָכֶם {כו}: <B>וְאִם נָטַל כָּשֵׁר.</B> שֶׁהֲרֵי יֵשׁ בָּהּ הֶתֵּר אֲכִילָה {כח}: <B>וּבֵית הִלֵּל מַכְשִׁירִין.</B> דְּהָא חֲזִי לַעֲנִיִּים, כְּדִתְנַן מַאֲכִילִין אֶת הָעֲנִיִּים דְּמַאי: <B>בִּירוּשָׁלַיִם כוּ'.</B> אֲבָל חוּץ לִירוּשָׁלַיִם לֹא, דְּבָעִינַן לָכֶם, שֶׁיְּהֵא רָאוּי לָכֶם {כט}: 

~ פרק ג - משנה ו
<B>עָלְתָה חֲזָזִית.</B> כְּמִין אֲבַעְבּוּעוֹת דַּקּוֹת {ל}: <B>עַל רֻבּוֹ.</B> בְּמָקוֹם אֶחָד הוּא דְּבָעִינַן רֻבּוֹ, אֲבָל בִּשְׁנַיִם אוֹ בִּשְׁלֹשָׁה מְקוֹמוֹת אֲפִלּוּ עַל מִעוּטוֹ פָּסוּל. וְעַל פִּטְמָתוֹ אֲפִלּוּ כָּל שֶׁהוּא פָּסוּל, שֶׁשָּׁם הוּא נִרְאֶה יוֹתֵר מִבִּשְׁאָר מְקוֹמוֹת: <B>פִּטְמָתוֹ.</B> הַדַּד שֶׁבְּרֹאשׁוֹ. כְּמוֹ פִּטְמָא שֶׁל רִמּוֹן: <B>נִקְלַף פָּסוּל.</B> וְדַוְקָא שֶׁנִּקְלַף כֻּלּוֹ, אֲבָל מִקְצָתוֹ כָּשֵׁר. וְאִית דְּאָמְרֵי אִיפְּכָא, נִקְלַף מִקְצָתוֹ פָּסוּל, דְּמֵחֲזֵי כִּמְנֻמָּר, אֲבָל נִקְלַף כֻּלּוֹ כָּשֵׁר. וְהַאי נִקְלַף לָאו שֶׁהוּסְרָה הַקְּלִפָּה עַד שֶׁנִּרְאֶה הַלַּבְנוּנִית שֶׁבְּתוֹכוֹ, דְּהַאי הָוֵי חָסֵר וּפָסוּל, אֶלָּא שֶׁנִּקְלַף מִמֶּנּוּ גֶּלֶד דַּק וּמַרְאֵהוּ יָרֹק כַּאֲשֶׁר בִּתְחִלָּה: <B>נִקַּב.</B> נֶקֶב מְפֻלָּשׁ מֵעֵבֶר אֶל עֵבֶר אֲפִלּוּ בְּכָל שֶׁהוּא פָּסוּל {לב}. וְשֶׁאֵינוֹ מְפֻלָּשׁ וְאֵינוֹ חָסֵר כְּלוּם, כְּגוֹן שֶׁתָּחַב בּוֹ יָתֵד עָבָה, אִם הַנֶּקֶב רָחָב כְּאִסָּר פָּסוּל, פָּחוֹת מִכָּאן כָּשֵׁר. וְהַיְנוּ נִקַּב וְלֹא חָסַר כָּל שֶׁהוּא כָּשֵׁר דִּתְנִינַן לְקַמָּן, שֶׁאֵינוֹ מְפֻלָּשׁ וְאֵינוֹ רָחָב כְּאִסָּר: <B>אֶתְרוֹג הַכּוּשִׁי.</B> שֶׁגָּדַל כָּאן וְהוּא שָׁחוֹר, פָּסוּל. אֲבָל כּוּשִׁי שֶׁגָּדַל בְּאֶרֶץ כּוּשׁ אוֹרְחֵיהּ הוּא וְכָשֵׁר: <B>וְרַבִּי יְהוּדָה פּוֹסֵל.</B> וַהֲלָכָה כְּרַבִּי יְהוּדָה. וְכָל הָנֵי פְּסוּלִים בְּיוֹם טוֹב רִאשׁוֹן, אֲבָל בְּיוֹם טוֹב שֵׁנִי {לה} עִם שְׁאָר הַיָּמִים הַכֹּל כָּשֵׁר: 

~ פרק ג - משנה ז
<B>רַבִּי יְהוּדָה אוֹמֵר כַּבֵּיצָה.</B> וַהֲלָכָה כְּרַבִּי יְהוּדָה דְּפָחוֹת מִכַּבֵּיצָה פָּסוּל: <B>רַבִּי יוֹסֵי אוֹמֵר אֲפִלּוּ בִּשְׁתֵּי יָדָיו.</B> וַהֲלָכָה כְּרַבִּי יוֹסֵי: 

~ פרק ג - משנה ח
<B>בְּגִימוֹנִיּוֹת שֶׁל זָהָב.</B> חוּטֵי זָהָב כְּפוּפִין כְּגִימוֹן, כְּמוֹ הֲלָכוֹף כְּאַגְמוֹן (יְשַׁעְיָה נח), וְסוֹבְבִין הָאֲגֻדָּה: <B>בְּמִינוֹ הָיוּ אוֹגְדִין אוֹתוֹ מִלְּמָטָּה.</B> לְקַיֵּם מִצְוַת אֶגֶד. וְזֶה לְנוֹי בְּעָלְמָא הֲוָה {מ}. וְרַבִּי יְהוּדָה לְטַעֲמֵיהּ דְּאָמַר לוּלָב צָרִיךְ אֶגֶד, הִלְכָּךְ אִי אָגֵיד לֵיהּ שֶׁלֹּא בְּמִינוֹ הֲווּ לְהוּ חֲמִשָּׁה מִינִין. וַאֲנַן קַיְמָא לָן דְּלוּלָב אֵין צָרִיךְ אֶגֶד, הִלְכָּךְ בְּהָא הֲלָכָה כְּרַבִּי מֵאִיר: 

~ פרק ג - משנה ט
<B>וְהֵיכָן הָיוּ מְנַעְנְעִין.</B> הַשְׁתָּא מְהַדֵּר תַּנָּא לְהָא דִּתְנִינַן לְעֵיל, כָּל לוּלָב שֶׁיֵּשׁ בּוֹ שְׁלֹשָׁה טְפָחִים כְּדֵי לְנַעְנֵעַ, אַלְמָא מִצְוָה בְּנִעְנוּעַ, וְהֵיכָן מְנַעְנְעִים: <B>בְּהוֹדוּ לַה' תְּחִלָּה.</B> תְּחִלַּת הַמִּקְרָא: <B>וָסוֹף.</B> סוֹף הַמִּקְרָא, כִּי לְעוֹלָם חַסְדּוֹ. וְאִית דִּמְפָרְשֵׁי תְּחִלָּה הוֹדוּ רִאשׁוֹן, וְסוֹף הוֹדוּ אַחֲרוֹן שֶׁבְּסוֹף הַהַלֵּל. וְהָכִי מִסְתַּבְּרָא. וְכֵיצַד מְנַעְנֵעַ, מוֹלִיךְ וּמֵבִיא כְּדֵי לַעֲצֹר רוּחוֹת רָעוֹת {מב}, מַעֲלֶה וּמוֹרִיד כְּדֵי לַעֲצֹר טְלָלִים רָעִים. וּבְהוֹלָכָה מְנַעְנֵעַ שָׁלֹשׁ פְּעָמִים, וְכֵן בַּהֲבָאָה וְכֵן בַּעֲלִיָּה וְכֵן בִּירִידָה, עַל כָּל אַחַת וְאַחַת שָׁלֹשׁ פְּעָמִים: <B>וְהֵם לֹא נִעְנְעוּ אֶלָּא בְאָנָּא ה' הוֹשִׁיעָה נָא בִּלְבַד.</B> וְאֵין כָּךְ הֲלָכָה {מד} אֶלָּא כְּדִבְרֵי בֵּית הִלֵּל: <B>יִטֹּל עַל שֻׁלְחָנוֹ.</B> אִם שָׁכַח וְלֹא נָטַל לוּלָב קֹדֶם אֲכִילָה יַפְסִיק סְעוּדָתוֹ וְיִטֹּל עַל שֻׁלְחָנוֹ: 

~ פרק ג - משנה י
<B>מִי שֶׁהָיָה עֶבֶד אוֹ אִשָּׁה אוֹ קָטָן וְכוּ'.</B> מִי שֶׁאֵינוֹ חַיָּב בְּדָבָר אֵינוֹ מוֹצִיא אֲחֵרִים יְדֵי חוֹבָתָן, לְכָךְ צָרִיךְ שֶׁיַּעֲנֶה אַחֲרָיו מִלָּה בְּמִלָּה מַה שֶּׁהוּא אוֹמֵר: <B>וּתְהֵא לוֹ מְאֵרָה.</B> שֶׁלֹּא לָמַד {מה}: <B>עוֹנֶה אַחֲרָיו הַלְלוּיָהּ.</B> עַל כָּל דָּבָר שֶׁהוּא אוֹמֵר, שֶׁכָּךְ הָיוּ רְגִילִין לַעֲנוֹת אַחַר מַקְרֵא אֶת הַהַלֵּל עַל כָּל דָּבָר וְדָבָר הַלְלוּיָהּ: 

~ פרק ג - משנה יא
<B>מָקוֹם שֶׁנָּהֲגוּ לִכְפֹּל.</B> כָּל פָּסוּק וּפָסוּק מֵאוֹדְךָ וּלְמַטָּה עַד סוֹף הַהַלֵּל כּוֹפְלִים, לְפִי שֶׁכָּל אוֹתוֹ הַפֶּרֶק מֵהוֹדוּ לַה' כִּי טוֹב עַד אוֹדְךָ כִּי עֲנִיתָנִי כֻּלּוֹ כָּפוּל בַּמִּקְרָא, וּמֵאוֹדְךָ וּלְמַטָּה אֵינוֹ כָּפוּל, לְכָךְ נָהֲגוּ לִכְפֹּל הַמִּקְרָאוֹת הַלָּלוּ: <B>לְבָרֵךְ אַחֲרָיו.</B> הַכֹּל כְּמִנְהַג הַמְּדִינָה. אֲבָל בִּרְכַּת הַלֵּל לְפָנָיו מִצְוָה הִיא בְּכָל מָקוֹם {מו} וְאֵינוֹ תָּלוּי בַּמִּנְהָג: <B>הַלּוֹקֵחַ לוּלָב מֵחֲבֵרוֹ.</B> עַם הָאָרֶץ {מז}: <B>בַּשְּׁבִיעִית.</B> שֶׁעַם הָאָרֶץ חָשׁוּד עַל הַשְּׁבִיעִית. וּנְהִי דִּדְמֵי לוּלָב יָכוֹל לִתֵּן לוֹ לְפִי שֶׁלּוּלָב עֵץ בְּעָלְמָא הוּא וְאֵין בּוֹ קְדֻשַּׁת שְׁבִיעִית, דְּמֵי אֶתְרוֹג אֵינוֹ יָכוֹל לִתֵּן לוֹ, שֶׁפֵּרוֹת שְׁבִיעִית צְרִיכִין לְהִתְבַּעֵר בִּשְׁבִיעִית הֵן וּדְמֵיהֶן, הִלְכָּךְ צָרִיךְ שֶׁיִּקַּח מִמֶּנּוּ הָאֶתְרוֹג בְּמַתָּנָה וְלֹא יִתֵּן לוֹ דָּמָיו, שֶׁמָּא לֹא יְבַעֲרֵם עַם הָאָרֶץ בִּקְדֻשַּׁת שְׁבִיעִית: 

~ פרק ג - משנה יב
<B>בַּמִּקְדָּשׁ שִׁבְעָה.</B> כִּדְדָרְשִׁינַן לִפְנֵי ה' אֱלֹהֵיכֶם שִׁבְעַת יָמִים, וְלֹא בִּגְבוּלִין שִׁבְעַת יָמִים: <B>בַּמְּדִינָה.</B> בִּירוּשָׁלַיִם, שֶׁאַף הִיא כִּגְבוּלִים לְעִנְיָן זֶה: <B>וְשֶׁיְּהֵא יוֹם הָנֵף.</B> שֶׁל עֹמֶר, דְּהַיְנוּ יוֹם ט"ז בְּנִיסָן: <B>כֻּלּוֹ אָסוּר.</B> וּבִזְמַן שֶׁבֵּית הַמִּקְדָּשׁ קַיָּם מִשֶּׁקָּרַב הָעֹמֶר הָיוּ אוֹכְלִים חָדָשׁ בּוֹ בַּיּוֹם, דִּכְתִיב (וַיִּקְרָא כג) עַד הֲבִיאֲכֶם. וּכְשֶׁחָרַב בֵּית הַמִּקְדָּשׁ מֻתָּר מִן הַתּוֹרָה מִשֶּׁהֵאִיר הַמִּזְרָח, דְּאָמְרִינַן כָּתוּב אֶחָד אוֹמֵר (שָׁם) עַד עֶצֶם הַיּוֹם הַזֶּה, דְּמַשְׁמַע מִשֶּׁהֵאִיר הַמִּזְרָח, וְכָתוּב אֶחָד אוֹמֵר עַד הֲבִיאֲכֶם, הָא כֵּיצַד, בִּזְמַן דְּאִיכָּא עֹמֶר עַד הֲבִיאֲכֶם, בִּזְמַן דְּלֵיכָּא עֹמֶר עַד עֶצֶם הַיּוֹם. וְאָסַר רַבָּן יוֹחָנָן בֶּן זַכַּאי עֲלֵיהֶם כָּל הַיּוֹם, מִשּׁוּם מְהֵרָה יִבָּנֶה בֵּית הַמִּקְדָּשׁ {נא} וְיֹאמְרוּ אֶשְׁתָּקַד מִי לֹא הֲוָה אָכְלִינַן מִשֶּׁהֵאִיר הַמִּזְרָח, הַשְׁתָּא נַמִּי נֵיכוֹל: 

~ פרק ג - משנה יג
<B>יוֹם טוֹב רִאשׁוֹן וְכוּ'.</B> דְּאָמְרִינַן לְקַמָּן דְּמִצְוַת לוּלָב דּוֹחָה אֶת הַשַּׁבָּת בְּיוֹם טוֹב רִאשׁוֹן לְבַדּוֹ, לְפִיכָךְ הָיוּ מוֹלִיכִין שָׁם לוּלְבֵיהֶן מֵעֶרֶב שַׁבָּת {נב}: <B>אֵין אָדָם יוֹצֵא וְכוּ'.</B> דִּכְתִיב וּלְקַחְתֶּם לָכֶם בַּיּוֹם הָרִאשׁוֹן, לָכֶם מִשֶּׁלָּכֶם. וְאִם נְתָנוֹ לוֹ חֲבֵרוֹ בְּמַתָּנָה אֲפִלּוּ עַל מְנָת לְהַחְזִיר שְׁמָהּ מַתָּנָה, וְנוֹטְלוֹ וְיוֹצֵא בּוֹ וְאַחַר כָּךְ מַחֲזִירוֹ. וְאִם לֹא הֶחְזִירוֹ אִיגַּלַּאי מִילְּתָא לְמַפְרֵעַ דְּגָזוּל הָיָה בְּיָדוֹ מֵעִקָּרָא, וְלֹא יָצָא יְדֵי חוֹבָתוֹ: 

~ פרק ג - משנה יד
<B>פָּטוּר מִפְּנֵי שֶׁהוֹצִיאוֹ בִרְשׁוּת.</B> וּכְגוֹן שֶׁלֹּא יָצָא יְדֵי חוֹבַת נְטִילָה בְּשָׁעָה שֶׁהוֹצִיאוֹ. אֲבָל יָצָא יְדֵי חוֹבַת נְטִילָה קֹדֶם שֶׁהוֹצִיאוֹ, חַיָּב, דְּלֹא טָרֵיד מֵהַשְׁתָּא בַּמִּצְוָה לַעֲשׂוֹתָהּ. וְהֵיכִי מַשְׁכַּחַת דְּלֹא יָצָא יְדֵי חוֹבַת נְטִילָה קֹדֶם שֶׁהוֹצִיאוֹ, דְּהָא מִדְּאַגְבְּהֵיהּ נָפַק בֵּיהּ, מַשְׁכַּחַת לֵיהּ כְּגוֹן שֶׁהֲפָכוֹ {נד}, שֶׁכָּל הַמִּצְוֹת כֻּלָּן אֵין אָדָם יוֹצֵא בָּהֶן אֶלָּא דֶּרֶךְ גְּדִילָתָן, שֶׁנֶּאֱמַר (שְׁמוֹת כו) עֲצֵי שִׁטִּים עוֹמְדִים, שֶׁעוֹמְדִים דֶּרֶךְ גְּדִילָתָן. אִי נַמִּי שֶׁהוֹצִיאָן בִּכְלִי, דִּלְקִיחָה עַל יְדֵי דָּבָר אַחֵר דֶּרֶךְ בִּזָּיוֹן לָאו שְׁמָהּ לְקִיחָה. וַהֲלָכָה כְּרַבִּי יוֹסֵי: 

~ פרק ג - משנה טו
<B>מְקַבֶּלֶת אִשָּׁה.</B> אֶת הַלּוּלָב, וְלֹא אָמְרִינַן דִּמְטַלְטֶלֶת מִידֵי דְּלֹא חֲזִי לַהּ: <B>וּמַחְזֶרֶת לַמַּיִם.</B> שֶׁלֹּא יִכְמֹשׁוּ: <B>בְּשַׁבָּת מַחְזִירִים.</B> שֶׁהֲרֵי מֵהֶם נְטָלוּם הַיּוֹם. אֲבָל לֹא מוֹסִיפִים, וְכָל שֶׁכֵּן שֶׁאֵין מַחְלִיפִין: <B>וּבְיוֹם טוֹב מוֹסִיפִין.</B> אֲבָל לֹא מַחְלִיפִים, לִשְׁפֹּךְ אֵלּוּ וְלָתֵת צוֹנְנִין מֵהֶן, דְּטָרַח לְתַקֵּן מָנָא: <B>וּבַמּוֹעֵד.</B> בְּחֹל הַמּוֹעֵד מִצְוָה לְהַחְלִיף. וַהֲלָכָה כְּרַבִּי יְהוּדָה: <B>חַיָּב בַּלּוּלָב.</B> לְחַנְּכוֹ מִדִּבְרֵי סוֹפְרִים: 

^ פרק ד

~ פרק ד - משנה א
<B>לוּלָב וַעֲרָבָה.</B> לוּלָב לִנְטִילָה וַעֲרָבָה לְהַקִּיף הַמִּזְבֵּחַ: <B>שִׁשָּׁה וְשִׁבְעָה.</B> לְפִי שֶׁפְּעָמִים דּוֹחִים אֶת הַשַּׁבָּת וְהָווּ לְהוּ שִׁבְעָה, וּפְעָמִים שֶׁאֵין דּוֹחִין וְלֹא הָווּ אֶלָּא שִׁשָּׁה. וּלְקַמָּן מְפָרֵשׁ לְהוּ וְאָזֵיל: <B>וְהַהַלֵּל.</B> לִגְמֹר כָּל שְׁמֹנָה, מַה שֶּׁאֵין כֵּן בְּפֶסַח, לְפִי שֶׁיְּמוֹת הֶחָג חֲלוּקִים בְּקָרְבְּנוֹתֵיהֶן: <B>וְהַשִּׂמְחָה.</B> לֶאֱכֹל בְּשַׂר שְׁלָמִים בִּזְמַן הַמִּקְדָּשׁ, דִּכְתִיב (דְּבָרִים יז) וְשָׂמַחְתָּ בְּחַגֶּךָ, וְאֵין שִׂמְחָה בִּזְמַן הַמִּקְדָּשׁ אֶלָּא בִּבְשַׂר שְׁלָמִים, דִּכְתִיב (שָׁם כו) וְזָבַחְתָּ שְׁלָמִים וְאָכַלְתָּ שָׁם וְשָׂמַחְתָּ: <B>סֻכָּה.</B> לֵישֵׁב בַּסֻּכָּה: <B>וְנִסּוּךְ הַמַּיִם.</B> בִּתְמִידֵי הֶחָג שַׁחֲרִית: <B>הֶחָלִיל.</B> בְּשִׂמְחַת בֵּית הַשּׁוֹאֵבָה הָיוּ שְׂמֵחִים בֶּחָג לִכְבוֹד שְׁאִיבַת נִסּוּךְ הַמַּיִם, וּמְנַגְּנִים בַּחֲלִילִים וְכִנּוֹרוֹת. וְאוֹתוֹ חָלִיל אֵינוֹ דּוֹחֶה לֹא אֶת הַשַּׁבָּת וְלֹא אֶת יוֹם טוֹב: 

~ פרק ד - משנה ב
<B>לוּלָב שִׁבְעָה.</B> דְּיוֹם רִאשׁוֹן דּוֹחֶה שַׁבָּת, מִשּׁוּם דְּאִית לֵיהּ עִקָּר מִן הַתּוֹרָה בִּגְבוּלִים, דִּכְתִיב (וַיִּקְרָא כג) וּלְקַחְתֶּם לָכֶם בַּיּוֹם הָרִאשׁוֹן {א}: <B>וּשְׁאָר כָּל הַיָּמִים.</B> אִם חָל יוֹם טוֹב רִאשׁוֹן בִּשְׁאָר יְמֵי הַחֹל, וְנִמְצֵאת שַׁבָּת בְּחֹל הַמּוֹעֵד, לֹא דָּחֵי. וְאַף עַל גַּב דְּכָל שִׁבְעָה הוּא מִן הַתּוֹרָה בַּמִּקְדָּשׁ, הֶעֱמִידוּ חֲכָמִים גְּזֵרָתָם בִּשְׁאָר יְמֵי הֶחָג {ג} הוֹאִיל וְאֵין לָהֶם עִקָּר מִן הַתּוֹרָה בִּגְבוּלִים. וּבְדִין הָיָה דַּאֲפִלּוּ בַּזְּמַן הַזֶּה יִהְיֶה לוּלָב דּוֹחֶה אֶת הַשַּׁבָּת בְּיוֹם טוֹב רִאשׁוֹן שֶׁל חָג, אֶלָּא מִשּׁוּם דְּלֹא בְּקִיאִינַן בִּקְבִיעָא דְּיַרְחָא {ד}, וְשֶׁמָּא אֵין זֶה יוֹם טוֹב רִאשׁוֹן, הִלְכָּךְ לֹא דָּחִינַן שַׁבָּת מִסְּפֵיקָא. וְטַעֲמָא דְּגָזְרוּ שֶׁלֹּא לִטֹּל לוּלָב בְּשַׁבָּת, וַהֲרֵי אֵין בִּנְטִילָתוֹ שׁוּם מְלָאכָה אֶלָּא טִלְטוּל בְּעָלְמָא, גְּזֵרָה שֶׁמָּא יִטְּלֶנּוּ בְּיָדוֹ וְיֵלֵךְ אֵצֶל בָּקִי לִלְמֹד הַבְּרָכָה אוֹ סֵדֶר הַנִּעְנוּעִים וְיַעֲבִירֶנּוּ אַרְבַּע אַמּוֹת בִּרְשׁוּת הָרַבִּים {ה}, וְהַיְנוּ טַעֲמָא דְּשׁוֹפָר, וְהַיְנוּ טַעֲמָא דִּמְגִלָּה {ו}: 

~ פרק ד - משנה ג
<B>יוֹם שְׁבִיעִי שֶׁל עֲרָבָה כוּ'.</B> דְּעַבוּד הֶכֵּירָא לָדַעַת שֶׁהִיא דְּאוֹרַיְתָא {ז}, כְּלוֹמַר הֲלָכָה לְמֹשֶׁה מִסִּינַי. וּמִשּׁוּם הַאי הֶכֵּירָא תִּקּוּן דִּשְׁבִיעִי שֶׁלָּהּ דּוֹחֶה שַׁבָּת בַּמִּקְדָּשׁ, שֶׁבָּעֲרָבָה הָיוּ מַקִּיפִים אֶת הַמִּזְבֵּחַ. וְהָאִידְנָא אֵינָהּ אֶלָּא מִנְהַג נְבִיאִים {ח}, שֶׁהִנְהִיגוּ אֶת הָעָם לִטֹּל עֲרָבָה בַּשְּׁבִיעִי חוּץ מֵעֲרָבָה שֶׁבַּלּוּלָב, וְאֵין מְבָרְכִין עָלֶיהָ: 

~ פרק ד - משנה ד
<B>מוֹלִיכִין אֶת לוּלְבֵיהֶן לְהַר הַבַּיִת.</B> יוֹם טוֹב רִאשׁוֹן שֶׁל חָג שֶׁחָל לִהְיוֹת בְּשַׁבָּת מוֹלִיכִין אֶת לוּלְבֵיהֶן מֵעֶרֶב שַׁבָּת: <B>הַחַזָּנִים.</B> שַׁמָּשִׁים שֶׁהָיוּ שָׁם לְצָרְכֵי צִבּוּר: <B>עַל גַּב הָאִצְטַבָּא.</B> רְחָבָה שֶׁל הַר הַבַּיִת הָיְתָה מֻקֶּפֶת בְּאִצְטַבָּאוֹת לֵישֵׁב שָׁם, וּמְסֻכָּכוֹת לְמַעְלָה מִפְּנֵי הַגְּשָׁמִים: <B>וְהַזְּקֵנִים.</B> הַדּוֹאֲגִים שֶׁלֹּא יִדְחֲפוּם לְמָחָר כְּשֶׁיָּבֹאוּ לָקַחַת אִישׁ לוּלָבוֹ: <B>וּמְלַמְּדִין.</B> בֵּית דִּין אֶת כָּל הָעָם לוֹמַר, אִם יָבֹא לוּלָבִי אֶל יָד חֲבֵרִי הֲרֵי הוּא שֶׁלּוֹ בְּמַתָּנָה, כְּדֵי שֶׁלֹּא יְהֵא אֶצְלוֹ לֹא גָּזוּל וְלֹא שָׁאוּל: 

~ פרק ד - משנה ה
<B>נִקְרָא מוֹצָא.</B> בַּגְּמָרָא אוֹמֵר שֶׁשְּׁמוֹ קלני"א, וְעוֹד הַיּוֹם כָּךְ שְׁמוֹ, וְהָעֲרָבָה מְצוּיָה שָׁם, וְהַמָּקוֹם רָחוֹק מִירוּשָׁלַיִם מְעַט. וּפֵרוּשׁ קלני"א חָפְשִׁי מִמַּס. וּלְפִיכָךְ נִקְרָא מוֹצָא, שֶׁהָיָה מוּצָא מִמַּס הַמֶּלֶךְ בִּשְׁבִיל הָעֲרָבָה שֶׁלּוֹקְחִים מִשָּׁם: <B>מֻרְבִּיּוֹת.</B> עֲנָפִים גְּדוֹלִים גְּבוֹהִים אַחַת עֶשְׂרֵה אַמָּה {יב}, וּמְנִיחִים אוֹתָם עַל יְסוֹד הַמִּזְבֵּחַ, וְרָאשֵׁיהֶן זְקוּפִים וּמוּטִין עַל הַמִּזְבֵּחַ אַמָּה: <B>אֲנִי וָהוֹ.</B> בְּגִימַטְרִיָּא אָנָּא ה'. וְעוֹד הֵם שְׁנֵי שֵׁמוֹת שֶׁבְּשֵׁם ע"ב {טז}. פֵּרוּשׁ אַחֵר, מִי שֶׁאֲנִי וְהוּא בְּצָרָה, עַל דֶּרֶךְ עִמּוֹ אָנֹכִי בְּצָרָה, הוֹשִׁיעָה נָא: 

~ פרק ד - משנה ו
<B>גִּיגִיּוֹת.</B> כֵּלִים שֶׁל זָהָב מְלֵאִים מַיִם, כְּדֵי שֶׁלֹּא יִכְמְשׁוּ עֲלֵיהֶן: <B>חֲרִיּוֹת.</B> עֲנָפִים שֶׁל דֶּקֶל הָיוּ מְבִיאִים בֵּין בְּחֹל בֵּין בַּשַּׁבָּת, וְלֹא עֲרָבָה, דִּכְתִיב כַּפּוֹת תְּמָרִים, שְׁתַּיִם הֵן, אַחַת לַלּוּלָב וְאַחַת לַמִּזְבֵּחַ {כ}. וְאֵין הֲלָכָה כְּרַבִּי יוֹחָנָן בֶּן בְּרוֹקָא: 

~ פרק ד - משנה ז
<B>הַתִּינוֹקוֹת שׁוֹמְטִים אֶת לוּלְבֵיהֶן.</B> הַגְּדוֹלִים שׁוֹמְטִים לוּלְבֵי הַתִּינוֹקוֹת מִיָּדָן שֶׁל תִּינוֹקוֹת: <B>וְאוֹכְלִים.</B> הַגְּדוֹלִים אֶתְרוֹגֵיהֶן שֶׁל תִּינוֹקוֹת. וְאֵין בַּדָּבָר מִשּׁוּם גֶּזֶל {כב}, שֶׁכָּךְ נָהֲגוּ מִשּׁוּם שִׂמְחָה. פֵּרוּשׁ אַחֵר, הַתִּינוֹקוֹת מַשְׁלִיכִים לוּלְבֵיהֶן מִיָּדָם {כג} וְאוֹכְלִים אֶתְרוֹגֵיהֶן בַּשְּׁבִיעִי, אֲבָל הַגְּדוֹלִים אֵין אוֹכְלִים אֶתְרוֹגֵיהֶן כָּל אוֹתוֹ הַיּוֹם, דְּכֵיוָן שֶׁהֻקְצָה {כד} לְמִצְוָה לְמִקְצָת הַיּוֹם, הֻקְצָה לְכֻלּוֹ: 

~ פרק ד - משנה ח
<B>לֹא יַתִּיר.</B> אֶגֶד שֶׁלָּהּ לְסָתְרָהּ, דְּהָא כָּל הַיּוֹם חוֹבָתָהּ: <B>אֲבָל מוֹרִיד.</B> הוּא מִמֶּנָּה הַכֵּלִים נָאִים וּמַצָּעוֹת נָאוֹת שֶׁהֶעֱלָה לְתוֹכָהּ: <B>מִפְּנֵי כְבוֹד יוֹם טוֹב.</B> שֶׁיֵּרָאֶה כְּמֵכִין לִקְרָאתוֹ [לְמָקוֹם] שֶׁיִּסְעַד בּוֹ הַלַּיְלָה: 

~ פרק ד - משנה ט
<B>מִן הַשִּׁלּוֹחַ.</B> הוּא מַעְיָן {כט} הַסָּמוּךְ לִירוּשָׁלַיִם: <B>מַחֲזֶקֶת שְׁלֹשָׁה לֻגִּין.</B> [זֶהוּ] פָּחוּת שֶׁבַּנְּסָכִים, רְבִיעִית הַהִין לַכֶּבֶשׂ: <B>שַׁעַר הַמַּיִם.</B> אֶחָד מִשַּׁעֲרֵי עֲזָרָה נִקְרָא כֵן, עַל שֵׁם שֶׁבּוֹ מַכְנִיסִין צְלוֹחִית שֶׁל מַיִם דְּנִסּוּךְ הֶחָג: <B>תָּקְעוּ וְהֵרִיעוּ.</B> מִשּׁוּם שֶׁנֶּאֱמַר (יְשַׁעְיָה יב) וּשְׁאַבְתֶּם מַיִם בְּשָׂשׂוֹן: <B>עָלָה בַכֶּבֶשׁ.</B> שֶׁהָיָה בִּדְרוֹמוֹ שֶׁל מִזְבֵּחַ: <B>וּפָנָה לִשְׂמֹאלוֹ.</B> שֶׁנְּסָכִים נַעֲשִׂים בְּקֶרֶן מַעֲרָבִית דְּרוֹמִית, וּכְשֶׁהוּא פּוֹנֶה לִשְׂמֹאלוֹ הִיא הָרִאשׁוֹנָה: <B>שֶׁהָיוּ מַשְׁחִירִים פְּנֵיהֶן.</B> מֵחֲמַת הַיַּיִן, וְדוֹמִין לְכֶסֶף שֶׁהוּא שָׁחוֹר מִן הַסִּיד: <B>כְּמִין שְׁנֵי חֳטָמִין דַּקִּין.</B> חֹטֶם אֶחָד בְּסֵפֶל אֶחָד וְנֶקֶב אֶחָד בְּחָטְמוֹ. וְהַכֹּהֵן מְעָרֶה בְּפִי הַסְּפָלִים וְהַנְּסָכִים מְקַלְּחִים וְיוֹרְדִים דֶּרֶךְ הֶחֳטָמִין עַל גַּג הַמִּזְבֵּחַ, וּבַמִּזְבֵּחַ הָיָה נֶקֶב שֶׁבּוֹ הַיַּיִן וְהַמַּיִם יוֹרְדִין לַשִּׁתִּין שֶׁל מִזְבֵּחַ, שֶׁהֵן חֲלוּלִים וַעֲמֻקִּים מְאֹד: <B>אֶחָד מְעֻבֶּה וְאֶחָד דַּק.</B> אֶחָד מֵהַנְּקָבִים עָבֶה, וְהוּא אוֹתוֹ שֶׁל יַיִן, וְאֶחָד דַּק, אוֹתוֹ שֶׁל מַיִם: <B>כְּדֵי שֶׁיִּהְיוּ כָּלִין שְׁנֵיהֶן בְּבַת אַחַת.</B> שֶׁהַמַּיִם מְמַהֲרִין לָצֵאת יוֹתֵר מִן הַיַּיִן, מִפְּנֵי שֶׁהַיַּיִן עָב יוֹתֵר וּמְאַחֵר לָצֵאת, לְפִיכָךְ הָיָה הַנֶּקֶב שֶׁל יַיִן מְעֻבֶּה וְהַנֶּקֶב שֶׁל מַיִם דַּק, כְּדֵי שֶׁיִּהְיוּ כָּלִין בְּבַת אַחַת: <B>הָכִי גָּרְסִינַן מַעֲרָבִי שֶׁל מַיִם, מִזְרָחִי שֶׁל יָיִן.</B> הַסְּפָלִים הָיוּ נְתוּנִים אֵצֶל הַקֶּרֶן סְמוּכִים זֶה לָזֶה, זֶה לִפְנֵי זֶה, אֶחָד לְצַד מַעֲרָב וְאֶחָד לִפְנִים מִמֶּנּוּ, דְּהַיְנוּ לַמִּזְרָח: <B>רַבִּי יְהוּדָה אוֹמֵר כוּ'.</B> בְּתַרְתֵּי פָּלֵיג, אַשְּׁלֹשָׁה לֻגִּין פָּלֵיג, וְאַשִּׁבְעָה דְּקָאָמַר תָּנָא קַמָּא, וַאֲתָא רַבִּי יְהוּדָה לְמֵימַר אַף בַּשְּׁמִינִי מְנַסְּכִים. וְאֵין הֲלָכָה כְּרַבִּי יְהוּדָה: <B>הַגְבַּהּ אֶת יָדֶךָ.</B> כְּדֵי שֶׁנִּרְאֶה אִם תִּתֵּן מַיִם בַּסֵּפֶל. לְפִי שֶׁצְּדוֹקִים אֵין מוֹדִים בְּנִסּוּךְ הַמַּיִם: <B>שֶׁפַּעַם אַחַת נִסֵּךְ.</B> צְדוֹקִי אֶחָד אֶת הַמַּיִם עַל רַגְלָיו: 

~ פרק ד - משנה י
<B>שֶׁאֵינָהּ מְקֻדֶּשֶׁת.</B> שֶׁלֹּא נִתְחַנְּכָה לַעֲבוֹדַת מִזְבֵּחַ. דְּאִי הָוֵי מַיְתֵי בִּמְקֻדֶּשֶׁת אִיפְסִילוּ לְהוּ בְּלִינָה, שֶׁכְּלֵי שָׁרֵת מְקַדְּשִׁים כְּדִכְתִיב (שְׁמוֹת ל) כָּל הַנּוֹגֵעַ בָּהֶם יִקְדַּשׁ, וְכָל הַקָּדוֹשׁ קְדֻשַּׁת הַגּוּף נִפְסָל בְּלִינָה: <B>הָיָה מְמַלֵּא מִן הַכִּיּוֹר.</B> וְאַף עַל פִּי שֶׁהַכִּיּוֹר הֻקְדַּשׁ לִכְלֵי שָׁרֵת וּמְקַדֵּשׁ אֶת מֵימָיו, לֹא הָיוּ נִפְסָלִים בְּלִינָה, לְפִי שֶׁהָיוּ מַשְׁקִיעִים אוֹתוֹ מִבָּעֶרֶב בַּבּוֹר, כִּדְאָמַר בְּיוֹמָא [פֶּרֶק ג] אַף הוּא עָשָׂה מוּכְנִי לַכִּיּוֹר שֶׁלֹּא יִהְיוּ מֵימָיו נִפְסָלִים בְּלִינָה: <B>שֶׁהַמַּיִם וְהַיַּיִן הַמְּגֻלִּין.</B> הַיְנוּ טַעֲמָא דְּנִתְגַּלָּה מְמַלֵּא מִן הַכִּיּוֹר וְלֹא הָיָה מְנַסֵּךְ [מֵהֶן], שֶׁהַמַּיִם [וְהַיַּיִן] הַמְּגֻלִּין פְּסוּלִים לְגַבֵּי הַמִּזְבֵּחַ: 

^ פרק ה

~ פרק ה - משנה א
<B>הֶחָלִיל.</B> הַרְבֵּה מִינֵי זֶמֶר הָיוּ שָׁם, וְעַל שֵׁם שֶׁחָלִיל קוֹלוֹ נִשְׁמָע יוֹתֵר מִן הָאֲחֵרִים נִקְרְאוּ כֻּלָּם עַל שְׁמוֹ: <B>חֲמִשָּׁה וְשִׁשָּׁה.</B> פְּעָמִים חֲמִשָּׁה פְּעָמִים שִׁשָּׁה. חָל יוֹם טוֹב רִאשׁוֹן לִהְיוֹת בְּשַׁבָּת, הֶחָלִיל שִׁשָּׁה. חָל בִּשְׁאָר יְמֵי הַחֹל, הֶחָלִיל חֲמִשָּׁה, לְפִי שֶׁאֵינוֹ דּוֹחֶה לֹא אֶת הַשַּׁבָּת וְלֹא אֶת יוֹם טוֹב: <B>שִׂמְחַת בֵּית הַשּׁוֹאֵבָה.</B> לְפִי שֶׁכָּל שִׂמְחָה זוֹ עַל שְׁאִיבַת הַמַּיִם שֶׁל נִסּוּךְ, קָרוּ לַהּ שִׂמְחַת בֵּית הַשּׁוֹאֵבָה, עַל שֵׁם וּשְׁאַבְתֶּם מַיִם בְּשָׂשׂוֹן (יְשַׁעְיָה יב): 

~ פרק ה - משנה ב
<B>תִּקּוּן גָּדוֹל.</B> שֶׁהָיוּ מַקִּיפִים אוֹתָהּ גְּזֻזְטְרָאוֹת {ו}, וּמוֹשִׁיבִים הַנָּשִׁים לְמַעְלָה וְהָאֲנָשִׁים מִלְּמַטָּה, כְּדֵי שֶׁלֹּא יָבֹאוּ לִידֵי קַלּוּת רֹאשׁ {ז}: <B>בְּרָאשֵׁיהֶן.</B> בְּרֹאשׁ כָּל מְנוֹרָה: 

~ פרק ה - משנה ג
<B>מִבְּלָאֵי מִכְנְסֵי כֹּהֲנִים.</B> מִמִּכְנְסֵי כֹּהֲנִים הַבְּלוּיוֹת, וּמֵאַבְנְטֵיהֶן הַיְּשָׁנִים. תַּרְגּוּם אַבְנֵט הֶמְיָנָא: <B>הָיוּ מַפְקִיעִים.</B> קוֹרְעִים לַעֲשׂוֹת פְּתִילוֹת: <B>שֶׁלֹּא הָיְתָה מְאִירָה.</B> לְפִי שֶׁהַמְּנוֹרוֹת גְּבוֹהוֹת חֲמִשִּׁים אַמָּה וְהַר הַבַּיִת גָּבֹהַּ, וְהָאוֹרָה זוֹרַחַת בְּכָל הָעִיר {יא}: 

~ פרק ה - משנה ד
<B>בַּאֲבוּקוֹת שֶׁל אוֹר.</B> בְּאַרְבַּע אֲבוּקוֹת אוֹ בִּשְׁמֹנֶה, זוֹרֵק זוֹ וּמְקַבֵּל אֶת זוֹ: <B>דִּבְרֵי שִׁירוֹת וְתִשְׁבָּחוֹת.</B> יֵשׁ מֵהֶן שֶׁהָיוּ אוֹמְרִים אַשְׁרֵי יַלְדוּתֵנוּ שֶׁלֹּא בִּיְּשָׁה אֶת זִקְנוּתֵנוּ, אֵלּוּ חֲסִידִים {יד} וְאַנְשֵׁי מַעֲשֶׂה. וְיֵשׁ שֶׁהָיוּ אוֹמְרִים אַשְׁרֵי זִקְנוּתֵנוּ שֶׁכִּפְּרָה עַל יַלְדוּתֵנוּ, אֵלּוּ בַּעֲלֵי תְּשׁוּבָה. וְאֵלּוּ וָאֵלּוּ אוֹמְרִים אַשְׁרֵי מִי שֶׁלֹּא חָטָא וּמִי שֶׁחָטָא וְנִמְחַל לוֹ: <B>שֶׁעֲלֵיהֶם הַלְוִיִּים עוֹמְדִים בְּשִׁיר.</B> בְּשִׂמְחַת בֵּית הַשּׁוֹאֵבָה. אֲבָל דּוּכָן לְשִׁיר שֶׁל קָרְבָּן אֵצֶל הַמִּזְבֵּחַ הָיָה: <B>תָּקְעוּ וְהֵרִיעוּ וְתָקָעוּ.</B> זֶה סִימָן לֵילֵךְ וּלְמַלְּאוֹת מַיִם לְנִסּוּךְ מִן הַשִּׁלּוֹחַ: <B>הִגִּיעוּ לָעֲזָרָה.</B> לְקַרְקַע עֲזָרָה שֶׁל נָשִׁים: <B>הָפְכוּ פְנֵיהֶם לַמַּעֲרָב.</B> לְצַד הָעֲזָרָה וְהַהֵיכָל כְּדֵי לוֹמַר דָּבָר זֶה: <B>שׁוֹנִין.</B> כּוֹפְלִין לוֹמַר: <B>אָנוּ לְיָהּ.</B> מִשְׁתַּחֲוִים וּמוֹדִים עַל מַה שֶּׁעָבַר: <B>וּלְיָהּ עֵינֵינוּ.</B> מְיַחֲלוֹת לְהַבָּא {כ}: 

~ פרק ה - משנה ה
<B>שָׁלֹשׁ לִפְתִיחַת שְׁעָרִים.</B> כְּשֶׁפּוֹתְחִים שַׁעֲרֵי הָעֲזָרָה הָיוּ תּוֹקְעִים תְּקִיעָה תְּרוּעָה תְּקִיעָה, וְחָשֵׁיב לְהוּ לְשָׁלֹשׁ תְּקִיעוֹת: <B>וְתֵשַׁע לְתָמִיד שֶׁל שַׁחַר.</B> כְּשֶׁהָיוּ מְנַסְּכִים נִסְכֵּי הַתָּמִיד הַלְוִיִּים אוֹמְרִים בְּשִׁיר. וּשְׁלֹשָׁה פְּרָקִים הָיוּ מַפְסִיקִים בּוֹ, וְעַל כָּל פֶּרֶק וּפֶרֶק הָיוּ הַכֹּהֲנִים תּוֹקְעִים שָׁלֹשׁ תְּקִיעוֹת תְּקִיעָה תְּרוּעָה תְּקִיעָה, וּמִשְׁתַּחֲוִים הָעָם [תְּקִיעָה תְּרוּעָה תְּקִיעָה חָשֵׁיב לְהוּ לְשָׁלֹשׁ], הֲרֵי תֵּשַׁע תְּקִיעוֹת: <B>לְהַבְטִיל הָעָם מִמְּלָאכָה.</B> תְּקִיעָה רִאשׁוֹנָה לְבַטֵּל הָעָם שֶׁבַּשָּׂדוֹת, תְּקִיעָה {כב} שְׁנִיָּה נִסְתַּלְּקוּ הַתְּרִיסִין וְנִנְעֲלוּ הַחֲנֻיּוֹת, תְּקִיעָה שְׁלִישִׁית סִלֵּק הַמְסַלֵּק {כג} וְהִטְמִין הַמַּטְמִין אֶת הַחַמִּין וְהִדְלִיקוּ אֶת הַנֵּרוֹת: <B>וְשָׁלֹשׁ לְהַבְדִּיל בֵּין קֹדֶשׁ לְחֹל.</B> לְאַחַר הַתְּקִיעוֹת הָרִאשׁוֹנוֹת שָׁהָה כְּדֵי לִצְלוֹת דָּג קָטָן, וְתוֹקֵעַ וּמֵרִיעַ וְתוֹקֵעַ. אֵלּוּ שָׁלֹשׁ תְּקִיעוֹת אַחֲרוֹנוֹת לְהוֹדִיעַ שֶׁקָּדַשׁ הַיּוֹם: <B>שָׁלֹשׁ לִפְתִיחַת שְׁעָרִים.</B> שֶׁל עֲזָרָה, שֶׁתּוֹקְעִים בְּכָל יוֹם: <B>וְשָׁלֹשׁ לַשַּׁעַר הָעֶלְיוֹן.</B> כִּדְאָמְרָן לְעֵיל עָמְדוּ שְׁנֵי כֹּהֲנִים בַּשַּׁעַר הָעֶלְיוֹן קָרָא הַגֶּבֶר תָּקְעוּ וְהֵרִיעוּ וְתָקְעוּ: <B>וְשָׁלֹשׁ לַשַּׁעַר הַתַּחְתּוֹן.</B> דִּתְנַן לְעֵיל הִגִּיעוּ לָעֲזָרָה תָּקְעוּ וְהֵרִיעוּ וְתָקְעוּ. וּמַאֲרִיכִין בָּהֶן עַד שֶׁהִגִּיעוּ לַשַּׁעַר הַתַּחְתּוֹן, כְּדִתְנַן הָיוּ תּוֹקְעִין וְהוֹלְכִין עַד שֶׁהִגִּיעוּ לַשַּׁעַר הַיּוֹצֵא מִמִּזְרָח, לְהָכִי קָרֵי לְהוּ שָׁלֹשׁ שֶׁל שַׁעַר הַתַּחְתּוֹן. וְשָׁלֹשׁ שֶׁל מַעֲלָה עֲשִׂירִית לֹא קָחָשֵׁיב, דְּהַאי תַּנָּא סָבַר כְּרַבִּי אֱלִיעֶזֶר בֶּן יַעֲקֹב דְּאָמַר שֶׁלֹּא הָיוּ תּוֹקְעִים לְמַעֲלָה עֲשִׂירִית: <B>וְשָׁלֹשׁ לְמִלּוּי הַמַּיִם.</B> לְאַחַר שֶׁשְּׁאָבוּם וּבָאוּ לָהֶם לָעֲזָרָה דֶּרֶךְ שַׁעַר הַמַּיִם, תָּקְעוּ וְהֵרִיעוּ וְתָקְעוּ: <B>עַל גַּבֵּי הַמִּזְבֵּחַ.</B> דִּתְנַן בְּפֶרֶק לוּלָב וַעֲרָבָה וּזְקָפוּם עַל גַּבֵּי הַמִּזְבֵּחַ, תָּקְעוּ וְהֵרִיעוּ וְתָקְעוּ. וְתַנָּא דִּידָן לֹא מַיְתֵי הָכָא כְּשֶׁחָל לִהְיוֹת עֶרֶב פֶּסַח בְּשַׁבָּת שֶׁהַפֶּסַח נִשְׁחָט בְּשָׁלֹשׁ כִּתּוֹת וּתְקִיעוֹת טוּבָא הֲווֹ הָתָם, מִשּׁוּם דְּלֹא שְׁכִיחָא כֻּלֵּי הַאי שֶׁיָּבֹא עֶרֶב פֶּסַח בְּשַׁבָּת. וְהָא דִּתְנַן אֵין מוֹסִיפִין עַל אַרְבָּעִים וּשְׁמֹנֶה, לָאו דַּוְקָא, דִּבְעֶרֶב פֶּסַח שֶׁחָל לִהְיוֹת בְּשַׁבָּת זִימְנִין דְּמוֹסִיפִים עַד שֶׁבַע וַחֲמִשִּׁים תְּקִיעוֹת {כה}: 

~ פרק ה - משנה ו
<B>יוֹם טוֹב הָרִאשׁוֹן שֶׁל חָג וְכוּ'.</B> עֶשְׂרִים וְאַרְבַּע מִשְׁמָרוֹת שֶׁל כְּהֻנָּה הָיוּ בַּמִּקְדָּשׁ, וְכֻלָּן עוֹלוֹת לָרֶגֶל וְזוֹכוֹת בַּחוֹבוֹת הַבָּאוֹת מֵחֲמַת הָרֶגֶל, וְשֵׁשׁ עֶשְׂרֵה מִשְׁמָרוֹת מַקְרִיבִים שֵׁשׁ עֶשְׂרֵה בְּהֵמוֹת, שֶׁהֵם שְׁלֹשָׁה עָשָׂר פָּרִים וְאֵילִים שְׁנַיִם וְשָׂעִיר אֶחָד, נִשְׁאֲרוּ שְׁמֹנֶה מִשְׁמָרוֹת לְאַרְבָּעָה עָשָׂר כְּבָשִׂים, שֵׁשׁ מִשְׁמָרוֹת מִן הַשְּׁמֹנֶה הָיוּ מַקְרִיבִין שְׁנֵי כְּבָשִׂים כָּל אַחַת מֵהֶם, הֲרֵי שְׁנֵים עָשָׂר כְּבָשִׂים, וְהַשְּׁאָר שֶׁהֵם שְׁתֵּי מִשְׁמָרוֹת הַנּוֹתָרוֹת מַקְרִיבוֹת אֶחָד אֶחָד: <B>בַּשֵּׁנִי.</B> שֶׁנִּתְמַעֵט אֶחָד מִן הַפָּרִים וְנִשְׁתַּיְּרוּ תֵּשַׁע מִשְׁמָרוֹת לְאַרְבָּעָה עָשָׂר כְּבָשִׂים. חֲמִשָּׁה מֵהֶן הָיוּ מַקְרִיבִין שְׁנַיִם שְׁנַיִם, הֲרֵי עֲשָׂרָה. וְהַשְּׁאָר שֶׁהֵם אַרְבַּע מִשְׁמָרוֹת הַנּוֹתָרוֹת מַקְרִיבוֹת כָּל אַחַת כֶּבֶשׂ אֶחָד: <B>בַּשְּׁלִישִׁי.</B> שֶׁנִּתְמַעֵט עוֹד פַּר אֶחָד מִן הַפָּרִים, וְנִשְׁאֲרוּ עֶשֶׂר מִשְׁמָרוֹת לְאַרְבָּעָה עָשָׂר כְּבָשִׂים, אַרְבַּע מִשְׁמָרוֹת מַקְרִיבוֹת שְׁנַיִם שְׁנַיִם, הֲוָה לְהוּ שְׁמֹנֶה. וְהַשְּׁאָר אֶחָד אֶחָד, שִׁשָּׁה כְּבָשִׂים לְשֵׁשׁ מִשְׁמָרוֹת: <B>בַּשְּׁבִיעִי כֻּלָּן שָׁוִין.</B> הַמִּשְׁמָרוֹת, וּמַקְרִיבוֹת כְּבָשִׂים שָׁווֹת, שֶׁכָּל אַחַת מַקְרֶבֶת אַחַת, שֶׁהֲרֵי אֵינָם אֶלָּא שִׁבְעָה פָּרִים וְאֵילִים שְׁנַיִם וְשָׂעִיר אֶחָד לְעֶשֶׂר מִשְׁמָרוֹת, נִשְׁתַּיְּרוּ אַרְבָּעָה עָשָׂר כְּבָשִׂים לְאַרְבַּע עֶשְׂרֵה מִשְׁמָרוֹת: <B>בַּשְּׁמִינִי חוֹזְרִים לַפַּיִס כְּבָרְגָלִים.</B> פַּר אֶחָד, אַיִל אֶחָד וְשִׁבְעָה כְּבָשִׂים, שֶׁקְּרֵבִים בַּשְּׁמִינִי, אֵין קְרֵבִים כְּסֵדֶר קָרְבְּנוֹת הֶחָג לְפִי סֵדֶר הַמִּשְׁמָרוֹת, אֶלָּא כָּל הַמִּשְׁמָרוֹת בָּאוֹת וּמְפַיְּסוֹת עֲלֵיהֶן, כְּמוֹ שֶׁמְּפַיְּסוֹת בִּשְׁאָר רְגָלִים. וְסֵדֶר הַפַּיִס מְפֹרָשׁ בְּיוֹמָא פֶּרֶק בָּרִאשׁוֹנָה: <B>אָמְרוּ מִשְׁמָר שֶׁהִקְרִיבוּ פָּרִים הַיּוֹם.</B> לֹא הָיוּ מַקְרִיבִים פָּרִים לְמָחָר, שֶׁהַמִּשְׁמָרוֹת שֶׁהִקְרִיבוּ אֶתְמוֹל כְּבָשִׂים לֹא הָיוּ מַנִּיחִים אוֹתָן, אֶלָּא חוֹזְרוֹת חָלִילָה: 

~ פרק ה - משנה ז
<B>בְּאֵמוּרֵי הָרְגָלִים.</B> בַּמֶּה שֶּׁאָמוּר רְגָלִים, כְּלוֹמַר בַּקָּרְבָּנוֹת הָאֲמוּרִים בָּרֶגֶל, הָיוּ כָּל הַמִּשְׁמָרוֹת שָׁווֹת, כְּגוֹן חָזֶה וְשׁוֹק {כח} שֶׁל שַׁלְמֵי חֲגִיגָה שֶׁל כָּל יָחִיד וְיָחִיד, וְעוֹרוֹת שֶׁל עוֹלַת רְאִיָּה וְשֶׁל מוּסְפֵי צִבּוּר וְשֶׁל שְׂעִירֵי חַטָּאוֹת: <B>וּבְחִלּוּק לֶחֶם הַפָּנִים.</B> כְּשֶׁאֵרַע שַׁבָּת בָּרֶגֶל. שֶׁבְּשַׁבָּת מְסַלְּקִין אוֹתוֹ וּמְסַדְּרִין אַחֵר, כְּדִכְתִיב (וַיִּקְרָא כד) בְּיוֹם הַשַּׁבָּת יַעַרְכֶנּוּ: <B>וּבַעֲצֶרֶת.</B> כְּשֶׁאֵרַע בְּשַׁבָּת, וְיֵשׁ בּוֹ חִלּוּק חָמֵץ שֶׁל שְׁתֵּי הַלֶּחֶם וְחִלּוּק לֶחֶם הַפָּנִים שֶׁהִיא מַצָּה, אוֹמְרִים לוֹ לְכָל אֶחָד כְּשֶׁנּוֹתְנִים לוֹ חֶלְקוֹ בְּלֶחֶם הַפָּנִים הֵילָךְ מַצָּה, וּכְשֶׁנּוֹתְנִים לוֹ חֶלְקוֹ בִּשְׁתֵּי הַלֶּחֶם אוֹמְרִים לוֹ הֵילָךְ חָמֵץ. לְפִי שֶׁאֵין חוֹלְקִים קָרְבָּן כְּנֶגֶד קָרְבָּן, אֶלָּא מִכָּל קָרְבָּן כָּל אֶחָד נוֹטֵל חֶלְקוֹ, כִּדְנָפְקָא לָן מִלְּכָל בְּנֵי אַהֲרֹן תִּהְיֶה אִישׁ כְּאָחִיו (שָׁם ז), לְפִיכָךְ מוֹדִיעִין אוֹתוֹ שֶׁנּוֹתְנִים לוֹ חֶלְקוֹ בֵּין בְּחָמֵץ בֵּין בְּמַצָּה: <B>מִשְׁמָר שֶׁזְּמַנּוֹ קָבוּעַ.</B> לְשַׁמֵּשׁ בְּשַׁבָּת זוֹ שֶׁחָל הָרֶגֶל לִהְיוֹת בְּתוֹכָהּ: <B>מַקְרִיב תְּמִידִין.</B> שֶׁהֲרֵי אֵינָן בִּשְׁבִיל הָרֶגֶל: <B>נְדָרִים וּנְדָבוֹת.</B> שֶׁנָּדְרוּ וְנָדְבוּ כָּל הַשָּׁנָה וֶהֱבִיאוּם בָּרֶגֶל: <B>וְכָל קָרְבְּנוֹת צִבּוּר.</B> לַאֲתוֹיֵי פַּר הֶעְלֵם דָּבָר שֶׁל צִבּוּר {לב} וּשְׂעִירֵי עֲבוֹדַת כּוֹכָבִים שֶׁשָּׁגְגוּ בֵּית דִּין וְטָעוּ בְּהוֹרָאָה וְעָשׂוּ רֹב הַקָּהָל עַל פִּיהֶם. וְאִם אֵרַע כֵּן בָּרֶגֶל, מִשְׁמָר שֶׁזְּמַנּוֹ קָבוּעַ מַקְרִיבִין אוֹתוֹ: <B>מַקְרִיב אֶת הַכֹּל.</B> לַאֲתוֹיֵי קַיִץ הַמִּזְבֵּחַ, כְּשֶׁהוּא בָּטֵל שֶׁכָּלְתָה הַקְרָבַת הַתָּמִיד וְאֵין מְבִיאִין שָׁם נֶדֶר אוֹ נְדָבָה, לוֹקְחִין מִמְּעוֹת הַמּוֹתָרוֹת מִשְּׁיָרֵי הַלִּשְׁכָּה וְקוֹנִין מֵהֶן קָרְבְּנוֹת עוֹלוֹת וּמַקְרִיבִין אוֹתָן, וְהֵן נִדְבַת צִבּוּר. וְאַף אֵלּוּ אִם קָרְבוּ בָּרֶגֶל, מִשְׁמָר שֶׁזְּמַנּוֹ קָבוּעַ מַקְרִיב אוֹתָן: <B>בֵּין מִלְּפָנֶיהָ בֵּין מִלְּאַחֲרֶיהָ.</B> אִם חָל יוֹם טוֹב לְאַחַר הַשַּׁבָּת, אַף עַל גַּב דְּלֹא הֲוָה לֵיהּ שַׁבָּת בְּתוֹךְ הֶחָג, אֲפִלּוּ הָכִי הוֹאִיל וּצְרִיכִין לְהַקְדִּים בִּיאָתָן מֵעֶרֶב שַׁבָּת בִּשְׁבִיל יוֹם טוֹב, שֶׁהֲרֵי בְּשַׁבָּת לֹא יוּכְלוּ לָבֹא, חוֹלְקִים בְּלֶחֶם הַפָּנִים. וְכֵן אִם חָל שְׁמִינִי {לג} לְפָנֶיהָ בְּעֶרֶב שַׁבָּת, אַף עַל פִּי שֶׁאֵין הַשַּׁבָּת בְּתוֹךְ הֶחָג, חוֹלְקִים, הוֹאִיל וְלֹא יוּכְלוּ לָלֶכֶת {לד}: 

~ פרק ה - משנה ח
<B>חָל לִהְיוֹת יוֹם אֶחָד לְהַפְסִיק בֵּינְתַיִם.</B> כְּגוֹן שֶׁחָל יוֹם טוֹב רִאשׁוֹן בְּשֵׁנִי בְּשַׁבָּת, שֶׁהָיוּ יְכוֹלִים לָבֹא בְּאֶחָד בְּשַׁבָּת וְהֵן קָדְמוּ וּבָאוּ מֵעֶרֶב שַׁבָּת, אוֹ שֶׁחָל יוֹם טוֹב הָאַחֲרוֹן בַּחֲמִשִּׁי בְּשַׁבָּת, שֶׁהָיוּ יְכוֹלִין לֵילֵךְ בְּעֶרֶב שַׁבָּת וְנִתְעַכְּבוּ שָׁם בְּשַׁבָּת, כָּל הַמִּשְׁמָרוֹת {לה} שֶׁנִּתְעַכְּבוּ שָׁם אֵין נוֹטְלִין אֶלָּא שְׁתֵּי חַלּוֹת: <B>וּמִשְׁמָר שֶׁזְּמַנּוֹ קָבוּעַ נוֹטֵל עֶשֶׂר.</B> וְחוֹלְקִין אוֹתָן בֵּין מִשְׁמָר הַנִּכְנָס וּבֵין מִשְׁמָר הַיּוֹצֵא, כְּדֶרֶךְ כָּל שַׁבְּתוֹת הַשָּׁנָה: <B>הַנִּכְנָס נוֹטֵל שֵׁשׁ כוּ'.</B> שֶׁהַמִּשְׁמָרוֹת מִתְחַלְּפוֹת בְּשַׁבָּת, זוֹ עוֹבֶדֶת שַׁחֲרִית וְזוֹ עוֹבֶדֶת עַרְבִית: <B>הַנִּכְנָס נוֹטֵל שֶׁבַע.</B> נוֹטְלִים שְׁתֵּי חַלּוֹת יְתֵרוֹת בִּשְׂכַר הֲגָפַת דְּלָתוֹת, שֶׁהֵם נוֹעֲלִים הַדְּלָתוֹת שֶׁפָּתְחוּ הַמִּשְׁמָר הַיּוֹצֵא בַּשַּׁחַר {לו}. וְאֵין הֲלָכָה כְּרַבִּי יְהוּדָה: <B>הַנִּכְנָסִים חוֹלְקִים.</B> בֵּינֵיהֶן לֶחֶם הַמַּגִּיעַ לְחֶלְקָם: <B>בַּצָּפוֹן.</B> כְּדֵי שֶׁיֵּרָאֶה לַכֹּל שֶׁהֵן נִכְנָסִין, שֶׁהַצָּפוֹן עִקָּר, שֶׁהִיא קְבוּעָה לִשְׁחִיטַת קָדְשֵׁי קָדָשִׁים: <B>וְהַיּוֹצְאִים חוֹלְקִים בַּדָּרוֹם.</B> כְּדֵי שֶׁיֵּרָאֶה שֶׁהֵם יוֹצְאִים וְהוֹלְכִים לָהֶם, לְפִיכָךְ שִׁנּוּ מְקוֹמָן אֵצֶל רוּחַ שֶׁאֵינוֹ עִקָּר: <B>בִּלְגָּה.</B> שֵׁם הַמִּשְׁמָרָה: <B>לְעוֹלָם חוֹלֶקֶת בַּדָּרוֹם.</B> וַאֲפִלּוּ כְּשֶׁהִיא נִכְנֶסֶת, קְנָסָא הוּא שֶׁקְּנָסוּהָ: <B>וְטַבַּעְתָּהּ קְבוּעָה.</B> עֶשְׂרִים וְאַרְבַּע טַבָּעוֹת הָיוּ בָּעֲזָרָה בִּמְקוֹם הַמִּטְבָּחַיִם, לְעֶשְׂרִים וְאַרְבַּע מִשְׁמְרוֹת כְּהֻנָּה, וְטַבָּעוֹת שֶׁל כָּל הַמִּשְׁמָרוֹת פְּתוּחוֹת צַד אֶחָד וְהוֹפְכָהּ לְמַעְלָה וּמַכְנִיס צַוַּאר הַבְּהֵמָה לְתוֹכָהּ וְחוֹזֵר וְהוֹפֵךְ פִּתְחָה לְמַטָּה לְתוֹךְ הָרִצְפָּה. וְטַבַּעַת שֶׁל בִּלְגָּה קְבוּעָה וְאֵינָהּ נֶהֱפֶכֶת, וּצְרִיכָה לְהִשְׁתַּמֵּשׁ בְּשֶׁל אֲחֵרִים, וּגְנַאי הוּא לָהּ: <B>וְחַלּוֹנָהּ סְתוּמָה.</B> חַלּוֹנוֹת הָיוּ בְּלִשְׁכַּת הַחֲלִיפוֹת שֶׁשָּׁם גּוֹנְזִין אֶת סַכִּינֵיהֶם. וְחַלּוֹן שֶׁל מִשְׁמֶרֶת בִּלְגָּה הָיְתָה סְתוּמָה, דִּקְנָסוּהָ רַבָּנָן מִשּׁוּם מַעֲשֶׂה שֶׁהָיָה, שֶׁאִשָּׁה אַחַת מִמִּשְׁמֶרֶת בִּלְגָּה וּמִרְיָם בַּת בִּלְגָּה שְׁמָהּ נִשְׁתַּמְּדָה וְנִשֵּׂאת לְסַרְדְּיוֹט אֶחָד מִמַּלְכֵי יְוָנִים, וּכְשֶׁנִּכְנְסוּ יְוָנִים לַהֵיכָל הָלְכָה וְטָפְחָה בַּסַּנְדָּל עַל גַּבֵּי הַמִּזְבֵּחַ וְאָמְרָה, לוֹקוּס לוֹקוּס, פֵּרוּשׁ זְאֵב זְאֵב בְּלָשׁוֹן יְוָנִי, עַד מָתַי אַתָּה מְכַלֶּה מָמוֹנָן שֶׁל יִשְׂרָאֵל וְאֵין אַתָּה עוֹמֵד לָהֵן בִּשְׁעַת דָּחֳקָן. וּכְשֶׁשָּׁמְעוּ חֲכָמִים בְּדָבָר זֶה קָבְעוּ אֶת טַבַּעְתָּהּ וְסָתְמוּ אֶת חַלּוֹנָהּ שֶׁל כָּל הַמִּשְׁמֶרֶת כֻּלָּהּ, כִּי אָמְרוּ אִם לֹא שֶׁשָּׁמְעָה מֵאָבִיהָ שֶׁהָיָה מְבַזֶּה אֶת הָעֲבוֹדָה לֹא אָמְרָה כֵן. וּבִשְׁבִיל אָבִיהָ קָנְסוּ כָּל הַמִּשְׁפָּחָה. דְּאוֹי לָרָשָׁע וְאוֹי לִשְׁכֵנוֹ, טוֹב לַצַּדִּיק טוֹב לִשְׁכֵנוֹ: 
