&UniqueId=995&LastLevelIndex=2&CosmeticsType==911&TextSource=ר' פנחס ראובן שליט''א&ForcedBookName=רע''ב&GroupId=mishna_psahim&PutNewLinesAsIs=1&SearchInTitles=0
// C:\Dev\BhOCR\Runtime files 2\Projects\MZ2_PSAIIM Layer 2 - 31 pages

// מה. מה: מו. מו: מז. מז: מח. מח: מט. מט: נ. נ: נא. נא: נב. נב: נג. נג: נד. נד: נה.
// נה: נו. נו: נז. נז: נח. נח: נט. נט: ס.

$ משנה - פסחים - רע''ב

^ פרק א

~ פרק א - משנה א
<b>אוֹר לְאַרְבָּעָה עָשָׂר.</b> לַיִל שֶׁלְּמָחֳרָתוֹ יִהְיֶה אַרְבָּעָה עָשָׂר. וְקוֹרֵא הַתַּנָּא לַלַּיְלָה אוֹר כְּדֶרֶךְ שֶׁקּוֹרִין לְעִוֵּר סַגִּי נְהוֹר, וְלִישָׁנָא מְעַלְיָא נָקַט: <B>בּוֹדְקִין אֶת הֶחָמֵץ.</B> אִית דִּמְפָרְשֵׁי טַעֲמָא דִבְדִיקָה כְּדֵי שֶׁלֹּא יַעֲבֹר עַל בַּל יֵרָאֶה וּבַל יִמָּצֵא אִם יִהְיֶה חָמֵץ בְּבֵיתוֹ בְּפֶסַח. וְאַף עַל גַּב דִּבְבִטּוּל בְּעָלְמָא סַגִּי {א}, חָיְשִׁינַן שֶׁמָּא יִמְצָא גְּלוּסְקָא יְפֵהפִיָּה וְיִמָּלֵךְ עַל בִּטּוּלוֹ {ב} וְיַחְשֹׁב עָלֶיהָ לְאָכְלָהּ, וְיַעֲבֹר עָלָיו עַל בַּל יֵרָאֶה וּבַל יִמָּצֵא, הִלְכָּךְ בּוֹדְקִים אֶת הֶחָמֵץ כְּדֵי לְבַעֲרוֹ מִן הָעוֹלָם. וְאִית דְּאָמְרֵי טַעֲמָא דִבְדִיקָה גְּזֵרָה שֶׁמָּא יִמְצָא חָמֵץ בְּבֵיתוֹ בְּפֶסַח וְיֹאכְלֶנּוּ, כֵּיוָן שֶׁאֵין רָגִיל לִהְיוֹת בָּדֵל מִמֶּנּוּ כָּל שְׁאָר יְמוֹת הַשָּׁנָה: <B>לְאוֹר הַנֵּר.</B> בַּגְּמָרָא יָלֵיף דִּבְדִיקַת חָמֵץ צְרִיכָה שֶׁתְּהֵא לְאוֹר הַנֵּר, מִדִּכְתִיב הָכָא (שְׁמוֹת יב) שְׂאֹר לֹא יִמָּצֵא, וּכְתִיב הָתָם (בְּרֵאשִׁית מ) וַיִּמָּצֵא הַגָּבִיעַ, מַה מְּצִיאָה הָאֲמוּרָה שָׁם עַל יְדֵי חִפּוּשׂ, שֶׁנֶּאֱמַר וַיחַפֵּשׂ וְכוּ' וַיִמָּצֵא, אַף מְצִיאָה הָאֲמוּרָה כָאן עַל יְדֵי חִפּוּשׂ, וְחִפּוּשׂ הָוֵי בְנֵר דִּכְתִיב (מִשְׁלֵי כ) נֵר ה' נִשְׁמַת אָדָם חֹפֵשׂ כָּל חַדְרֵי בָטֶן. וְתִקְּנוּ הַבְּדִיקָה בַלַּיְלָה מִפְּנֵי שֶׁבַּלַּיְלָה כָּל הָעָם מְצוּיִים בְּבָתֵּיהֶם, וְאוֹר הַנֵּר יָפֶה לִבְדִיקָה בַלַּיְלָה יוֹתֵר מִבַּיּוֹם, דִּשְׁרָגָא בְטִהֲרָא לְמַאי מְהַנְּיָא. וּמִיהוּ אִם לֹא בָדַק לֵיל אַרְבָּעָה עָשָׂר וּבוֹדֵק בְּאַרְבָּעָה עָשָׂר שַׁחֲרִית צָרִיךְ שֶׁיִּבְדֹּק נַמִּי לְאוֹר הַנֵּר: <B>וְלָמָה אָמְרוּ.</B> לְקַמָּן בְּמַתְנִיתִין: <B>שְׁתֵּי שׁוּרוֹת.</B> שֶׁל חָבִיּוֹת הַסְּדוּרוֹת זוֹ עַל גַּבֵּי זוֹ בְּמַרְתֵּף שֶׁל יַיִן צָרִיךְ לִבְדֹּק בֵּינֵיהֶן, אַחַר שֶׁאָמַרְנוּ כָּל מָקוֹם שֶׁאֵין מַכְנִיסִין בּוֹ חָמֵץ אֵין צָרִיךְ לִבְדֹּק, לָמָה הִצְרִיכוּ לְבָדְקָן. וּמְשָׁנֵי, לֹא אָמְרוּ אֶלָּא בְמַרְתֵּף שֶׁמַּכְנִיסִין בּוֹ חָמֵץ, כְּמוֹ מַרְתֵּף שֶׁמִּסְתַּפֵּק מִמֶּנּוּ יַיִן לְשֻׁלְחָנוֹ, וּפְעָמִים שֶׁהַשַּׁמָּשׁ עוֹמֵד לִמְזֹג וּפִתּוֹ בְיָדוֹ, וּכְשֶׁהַיַּיִן כָּלֶה נִכְנָס בַּמַּרְתֵּף לְהָבִיא יַיִן: <B>שְׁתֵּי שׁוּרוֹת עַל פְּנֵי [כָל] הַמַּרְתֵּף.</B> דֶּרֶךְ אוֹצְרֵי יַיִן לְסַדֵּר חָבִיּוֹתֵיהֶן שׁוּרוֹת שׁוּרוֹת עַד שֶׁמְּמַלְּאִין כָּל קַרְקָעִית הַמַּרְתֵּף, וְחוֹזְרִין וּמַנִּיחִין חָבִית עַל חָבִית, כַּשּׁוּרוֹת הַתַּחְתּוֹנוֹת כָּךְ שׁוּרוֹת הָעֶלְיוֹנוֹת עַד שְׁמֵי הַקּוֹרָה {ד}. וּשְׁתֵּי שׁוּרוֹת שֶׁאָמְרוּ בֵּית שַׁמַּאי הֵם שׁוּרָה חִיצוֹנָה מִן הָאָרֶץ עַד שְׁמֵי קוֹרָה, וְחוֹזֵר וּבוֹדֵק הֶחָבִיּוֹת הָעֶלְיוֹנוֹת עַל פְּנֵי אָרְכּוֹ וְרָחְבּוֹ {ה} שֶׁל מַרְתֵּף, נִמְצְאוּ שְׁתֵּי שׁוּרוֹת כְּמִין גַּא"ם יְוָנִית {ו}, שׁוּרָה אַחַת בִּזְקִיפָה וְשׁוּרָה אַחַת בִּשְׁכִיבָה: <B>שְׁתֵּי שׁוּרוֹת הַחִיצוֹנוֹת.</B> הַשּׁוּרָה הָעֶלְיוֹנָה הַסְּמוּכָה לִשְׁמֵי קוֹרָה הָרוֹאָה פְּנֵי הַפֶּתַח {ז}, וְשֶׁלְּמַטָּה הֵימֶנָּה. וְאוֹתָן שֶׁלִּפְנִים אֵינוֹ בוֹדֵק כְּלָל. וּמִן הַחִיצוֹנוֹת אֵינוֹ בוֹדֵק אֶלָּא שְׁתֵּי הָעֶלְיוֹנוֹת בִּלְבַד: 

~ פרק א - משנה ב
<B>אֵין חוֹשְׁשִׁין.</B> כְּשֶׁבָּדַק הַבַּיִת בְּזָוִית זוֹ וּבָא לִבְדֹּק זָוִית זוֹ, אֵין חוֹשְׁשִׁין שֶׁמָּא בְּתוֹךְ שֶׁבָּאתִי לְזוֹ גֵּרְרָה חֻלְדָּה לַמָּקוֹם הַבָּדוּק וְצָרִיךְ אֲנִי לַחְזֹר וְלִבְדֹּק, שֶׁאִם בָּאתָ לָחוּשׁ לְכָךְ הֲרֵי גַּם מֵחָצֵר לְחָצֵר יֵשׁ לוֹמַר כֵּן, אֲנִי בָדַקְתִּי קֹדֶם לַחֲבֵרִי וּלְאַחַר בְּדִיקָתִי הֵבִיאָה חֻלְדָּה חָמֵץ מֵחֲצַר חֲבֵרִי לַחֲצֵרִי, וְאֵין לַדָּבָר סוֹף: 

~ פרק א - משנה ג
<B>בּוֹדְקִין אוֹר אַרְבָּעָה עָשָׂר וּבְאַרְבָּעָה עָשָׂר שַׁחֲרִית.</B> הָכִי קָאָמַר, בְּאֶחָד מִשְּׁלֹשָׁה פְרָקִים הַלָּלוּ בִלְבַד בּוֹדְקִים, וּלְאַחַר שְׁלֹשָׁה פְרָקִים הַלָּלוּ אִם לֹא בָדַק שׁוּב אֵינוֹ בוֹדֵק: <B>בְּתוֹךְ הַמּוֹעֵד.</B> בְּשָׁעָה שִׁשִּׁית שֶׁהוּא מוֹעֵד הַבִּעוּר: <B>לְאַחַר הַמּוֹעֵד.</B> עַד שֶׁתֶּחְשַׁךְ {ח}. וְאִית דִּמְפָרְשֵׁי בְּתוֹךְ הַמּוֹעֵד, בְּתוֹךְ הַפֶּסַח. לְאַחַר הַמּוֹעֵד, לְאַחַר הַפֶּסַח. כְּדֵי שֶׁלֹּא יִתְעָרֵב לוֹ חָמֵץ שֶׁעָבַר עָלָיו הַפֶּסַח שֶׁהוּא אָסוּר בַּהֲנָאָה בְּחָמֵץ שֶׁל הֶתֵּר שֶׁנַּעֲשָׂה לְאַחַר הַפֶּסַח. וְרַבִּי יְהוּדָה סָבַר לְאַחַר הַבִּעוּר, דְּהַיְנוּ לְאַחַר זְמַן אִסּוּרוֹ שֶׁל חָמֵץ, לֹא יִבְדֹּק כְּלָל דִּלְמָא אָתֵי לְמֵיכַל מִנֵּיהּ. וְרַבָּנָן אָמְרֵי יִבְדֹּק לְאַחַר זְמַן אִסּוּרוֹ, וְלֹא חָיְשִׁינַן דִּלְמָא אָתֵי לְמֵיכַל מִנֵּיהּ כֵּיוָן שֶׁכָּל עַצְמוֹ מְחַזֵּר עָלָיו לְשָׂרְפוֹ. וְאֵין הֲלָכָה כְּרַבִּי יְהוּדָה: 

~ פרק א - משנה ד
<B>וְשׂוֹרְפִין בִּתְחִלַּת שֵׁשׁ.</B> וְאַף עַל גַּב דְּכָל שָׁעָה שִׁשִּׁית מִדְּאוֹרָיְתָא שַׁרְיָא {יא}, גָּזְרוּ רַבָּנָן עָלֶיהָ דִּלְמָא טָעוּ וְסַבוּר עַל הַשְּׁבִיעִית שֶׁהִיא שִׁשִּׁית. אֲבָל הַחֲמִשִּׁית לֹא טָעוּ לְמֵימַר עַל הַשְּׁבִיעִית שֶׁהִיא חֲמִשִּׁית, וּמֻתָּר: <B>תּוֹלִין כָּל חָמֵשׁ.</B> וְאֵינוֹ אוֹכֵל, גְּזֵרָה מִשּׁוּם יוֹם הַמְעֻנָּן דְּטָעֵי וְסָבַר עַל הַשְּׁבִיעִית שֶׁהִיא חֲמִשִּׁית. וּמִיהוּ לִשְׂרֹף אֵינוֹ צָרִיךְ, וּמַאֲכִיל לִבְהֶמְתּוֹ. אֲבָל שִׁשִּׁית אַף בַּהֲנָאָה אָסוּר מִדְּרַבָּנָן, גְּזֵרָה מִשּׁוּם שְׁבִיעִית. וַהֲלָכָה כְּרַבִּי יְהוּדָה: 

~ פרק א - משנה ה
<B>שְׁתֵּי חַלּוֹת.</B> שֶׁל חָמֵץ: <B>שֶׁל תּוֹדָה פְסוּלוֹת.</B> שֶׁנִּפְסְלוּ בְלִינָה. שֶׁמִּתּוֹךְ שֶׁהֵן מְרֻבּוֹת לַחֲמֵי תוֹדָה בִּשְׁלֹשָׁה עָשָׂר בְּנִיסָן, שֶׁכָּל מִי שֶׁיֵּשׁ לוֹ תוֹדָה לְהָבִיא מְבִיאָהּ בִּשְׁלֹשָׁה עָשָׂר, נִפְסָלוֹת בְּלִינָה לְבֹקֶר שֶׁל אַרְבָּעָה עָשָׂר {יב}. לַחֲמֵי תוֹדָה אַרְבָּעִים חַלּוֹת, עֲשָׂרָה מֵהֶן חָמֵץ. וְתוֹדָה נֶאֱכֶלֶת לְיוֹם וָלַיְלָה, וְאִם הָיוּ מְבִיאִים אוֹתָם בְּאַרְבָּעָה עָשָׂר אֵין נֶאֱכָלוֹת שֶׁל חָמֵץ אֶלָּא עַד שֵׁשׁ שָׁעוֹת, וְאָסוּר לְהָבִיא קָרְבָּן בְּיוֹם שֶׁיִּתְמַעֵט זְמַן אֲכִילָתוֹ, שֶׁאֵין מְבִיאִין קָדָשִׁים לְבֵית הַפְּסוּל, הִלְכָּךְ כָּל מִי שֶׁהָיָה עָלָיו קָרְבַּן תּוֹדָה מְבִיאָהּ בִּשְׁלֹשָׁה עָשָׂר, דִּבְאַרְבָּעָה עָשָׂר לֹא יוּכַל לַהֲבִיאָהּ, וְכָל שֶׁכֵּן בְּפֶסַח, וְנִפְסְלוּ בְלִינָה לְיוֹם אַרְבָּעָה עָשָׂר לְפִי שֶׁלֹּא הָיוּ לָהֶם אוֹכְלִים כָּל כָּךְ, וּמִשּׁוּם הָכִי דִפְסוּלוֹת הָיוּ נְתוּנוֹת שָׁם, שֶׁאִם הָיוּ כְשֵׁרוֹת לֹא הָיוּ נוֹתְנִים אוֹתָם שָׁם לְפָסְלָם בְּיָדַיִם: <B>שֶׁמֻּנָּחוֹת.</B> שָׁם עַד זְמַן הַבִּעוּר וְנִשְׂרָפוֹת: <B>עַל גַּג הָאִצְטַבָּא.</B> שֶׁהָיָה בְהַר הַבַּיִת. כְּדֵי שֶׁיִּרְאוּ אוֹתָם שָׁם לְסִימָן: <B>נִטְּלָה אַחַת מֵהֶן.</B> בִּתְחִלַּת שָׁעָה חֲמִשִּׁית בָּא שְׁלִיחַ בֵּית דִּין וְנוֹטֵל הָאַחַת, וְכָל הָעָם מַכִּירִים שֶׁהִגִּיעַ שָׁעָה חֲמִשִּׁית וְתוֹלִין: <B>וּתְרוּמָה כָּל חָמֵשׁ.</B> דְּאָסוּר לְהַפְסִיד קָדָשִׁים בַּיָּדַיִם כָּל זְמַן שֶׁיָּכוֹל לְאָכְלָם: <B>וְשׂוֹרְפִין בִּתְחִלַּת שֵׁשׁ.</B> דְּהַשְׁתָּא וַדַּאי רֻבָּא טָעוּ בֵּין שֵׁשׁ לְשֶׁבַע. וְאֵין הֲלָכָה כְּרַבָּן גַּמְלִיאֵל: 

~ פרק א - משנה ו
<B>מִימֵיהֶם שֶׁל כֹּהֲנִים לֹא נִמְנְעוּ.</B> מִשּׁוּם דְּבָעֵי לְמִתְנֵי סֵיפָא מִדִּבְרֵיהֶם לָמַדְנוּ שֶׁשּׂוֹרְפִין תְּרוּמָה טְהוֹרָה עִם הַטְּמֵאָה נָקַט לַהּ הָכָא: <B>מִלִּשְׂרֹף אֶת הַבָּשָׂר שֶׁנִּטְמָא בִוְלַד הַטֻּמְאָה.</B> בְּוָלָד שֶׁל וָלָד קָאָמַר. כְּלוֹמַר הַבָּשָׂר שֶׁהוּא שְׁלִישִׁי שֶׁנִּטְמָא בְשֵׁנִי לַטֻּמְאָה, שֶׁהוּא וָלָד שֶׁל וָלָד, לֹא נִמְנְעוּ מִלְּשָׂרְפוֹ עִם הַבָּשָׂר שֶׁנִּטְמָא בְאַב הַטֻּמְאָה שֶׁהוּא רִאשׁוֹן לַטֻּמְאָה. וּכְשֶׁנּוֹגֵעַ זֶה הַבָּשָׂר שֶׁהָיָה מִתְּחִלָּתוֹ שְׁלִישִׁי בַּבָּשָׂר שֶׁנִּטְמָא בְאַב הַטֻּמְאָה חוֹזֵר לִהְיוֹת שֵׁנִי, שֶׁהֲרֵי נָגַע בָּרִאשׁוֹן וְנַעֲשָׂה שֵׁנִי, וְנִמְצָא שֶׁהוֹסִיפוּ לוֹ טֻמְאָה עַל טֻמְאָתוֹ, דְּמֵעִקָּרָא שְׁלִישִׁי וְהַשְׁתָּא שֵׁנִי. וְאַף עַל פִּי כֵן לֹא נִמְנְעוּ מִלְּשָׂרְפוֹ עִם חָמוּר מִמֶּנּוּ, דְּהוֹאִיל וְאַף זֶה הַקַּל לִשְׂרֵפָה עוֹמֵד לֹא חָשׁוּ אִם מְטַמְּאִין אוֹתוֹ יוֹתֵר מִמַּה שֶּׁהָיָה. וְאַף עַל פִּי שֶׁאֵין אֹכֶל מְטַמֵּא אֹכֶל מִן הַתּוֹרָה, שֶׁנֶּאֱמַר בְּטֻמְאַת אֳכָלִין (דְּבָרִים יד) טָמֵא הוּא, הוּא טָמֵא וְאֵינוֹ מְטַמֵּא אֹכֶל כַּיּוֹצֵא בוֹ, מִכָּל מָקוֹם רַבָּנָן גָּזְרוּ שֶׁיִּהְיֶה אֹכֶל מְטַמֵּא אֹכֶל: <B>הַשֶּׁמֶן.</B> שֶׁל תְּרוּמָה {יג} שֶׁנִּפְסַל בִּטְבוּל יוֹם, הוּא שְׁלִישִׁי לַטֻּמְאָה, דִּטְבוּל יוֹם פּוֹסֵל אֶת הַתְּרוּמָה מִן הַתּוֹרָה וְעוֹשֶׂה אוֹתָהּ שְׁלִישִׁי לְעוֹלָם, לֹא שְׁנָא אֳכָלִין וְלֹא שְׁנָא מַשְׁקִין: <B>בְּנֵר שֶׁנִּטְמָא בִטְמֵא מֵת.</B> הַאי נֵר שֶׁל מַתֶּכֶת הוּא. וְכָל כֵּלִים חוּץ מִכְּלֵי חֶרֶס שֶׁנָּגְעוּ בְטֻמְאַת מֵת נַעֲשׂוּ כְמוֹתָהּ, אִם אָב אָב, אִם רִאשׁוֹן רִאשׁוֹן, דִּכְתִיב (בְּמִדְבָּר יט) בַּחֲלַל חֶרֶב, וְדָרְשִׁינַן חֶרֶב הֲרֵי הוּא כְחָלָל, שֶׁהַחֶרֶב שֶׁנָּגַע בְּמֵת נַעֲשֶׂה אֲבִי אֲבוֹת כַּמֵּת עַצְמוֹ, וּכְשֶׁנָּגַע בִּטְמֵא מֵת שֶׁהוּא אָב נַעֲשֶׂה גַּם כֵּן הַחֶרֶב אָב, וְהוּא הַדִּין לְכָל שְׁאָר כֵּלִים חוּץ מִכְּלֵי חֶרֶס. נִמְצָא הַנֵּר שֶׁל מַתֶּכֶת שֶׁנָּגַע בִּטְמֵא מֵת, נַעֲשֶׂה אַב הַטֻּמְאָה. וְהַשְׁתָּא הוֹסִיף רַבִּי עֲקִיבָא עַל דִּבְרֵי רַבִּי חֲנִינָא סְגַן הַכֹּהֲנִים, שֶׁרַבִּי חֲנִינָא לֹא הִתִּיר אֶלָּא לְהַחְזִיר הַשְּׁלִישִׁי שֵׁנִי, וְרַבִּי עֲקִיבָא הִתִּיר לְהַחְזִיר הַשְּׁלִישִׁי רִאשׁוֹן, שֶׁהַשֶּׁמֶן שֶׁנִּפְסַל בִּטְבוּל יוֹם שֶׁהוּא שְׁלִישִׁי, כְּשֶׁמַּדְלִיקִין אוֹתוֹ בְּנֵר שֶׁנִּטְמָא בִטְמֵא מֵת, שֶׁהַנֵּר עַצְמוֹ נַעֲשֶׂה אָב כְּמוֹ שֶׁאָמַרְנוּ, נִמְצָא שֶׁחוֹזֵר הַשְּׁלִישִׁי לִהְיוֹת רִאשׁוֹן, וְאַף עַל פִּי כֵן לֹא נִמְנְעוּ, דְּהוֹאִיל וְיֵשׁ שֵׁם טֻמְאָה עָלָיו לֹא חָיְשִׁינַן לֵיהּ וּמֻתָּר לְהוֹסִיף בְּיָדָיִם:

~ פרק א - משנה ז
<B>מִדִּבְרֵיהֶם לָמַדְנוּ.</B> בֵּין רַבִּי מֵאִיר בֵּין רַבִּי יוֹסֵי תַּרְוַיְהוּ סְבִירָא לְהוּ דְּבָשָׂר שֶׁנִּטְמָא בִוְלַד הַטֻּמְאָה דְּאָמַר רַבִּי חֲנִינָא, מַיְרֵי בְּבָשָׂר שֶׁנִּטְמָא בְּמַשְׁקִים שֶׁנִּטְמְאוּ בִכְלִי שֶׁנִּטְמָא בְשֶׁרֶץ {טו}, וְרַבִּי מֵאִיר סָבַר טֻמְאַת מַשְׁקִים לְטַמֵּא אֲחֵרִים לָאו דְּאוֹרָיְתָא {טז}, שֶׁאֵין מַשְׁקִין מְטַמְּאִין אֲחֵרִים וַאֲפִלּוּ אֳכָלִין אֶלָּא מִדְּרַבָּנָן, וּמִשּׁוּם הָכִי קָאָמַר מִדִּבְרֵי רַבִּי חֲנִינָא דְּאָמַר שֶׁשּׂוֹרְפִין בָּשָׂר שֶׁנִּטְמָא בְמַשְׁקִין דַּהֲוֵי לֵיהּ טָמֵא מִדְּרַבָּנָן, דְּמִדְּאוֹרָיְתָא טָהוֹר מְעַלְּיָא הוּא, עִם בָּשָׂר שֶׁנִּטְמָא בְאַב הַטֻּמְאָה שֶׁהוּא טָמֵא דְּאוֹרָיְתָא:  <B>לָמַדְנוּ שֶׁשּׂוֹרְפִין תְּרוּמָה טְהוֹרָה עִם הַטְּמֵאָה.</B> מִשֶּׁהִגִּיעַ שָׁעָה שִׁשִּׁית שֶׁהִיא אֲסוּרָה מִדְּרַבָּנָן, כְּמוֹ שֶׁשּׂוֹרְפִין בָּשָׂר שֶׁנִּטְמָא בְמַשְׁקִין שֶׁהוּא טָהוֹר גָּמוּר מִן הַתּוֹרָה, עִם בָּשָׂר שֶׁנִּטְמָא בְאַב הַטֻּמְאָה שֶׁהוּא טָמֵא דְּאוֹרָיְתָא: <B>אָמַר לוֹ רַבִּי יוֹסֵי אֵינָהּ הִיא הַמִּדָּה.</B> רַבִּי יוֹסֵי לְטַעֲמֵיהּ דִּסְבִירָא לֵיהּ טֻמְאַת מַשְׁקִין לְטַמֵּא אֲחֵרִים דְּאוֹרָיְתָא וּבָשָׂר שֶׁנִּטְמָא בְמַשְׁקִין טָמֵא מִדְּאוֹרָיְתָא, הִלְכָּךְ אָמַר לֵיהּ אֵינָהּ הִיא הַמִּדָּה, כְּלוֹמַר אִי אַתָּה יָכוֹל לִלְמֹד זֹאת מִדִּבְרֵיהֶם, אִם הִתַּרְתָּ לִשְׂרֹף טְמֵא טֻמְאָה קַלָּה עִם טְמֵא טֻמְאָה חֲמוּרָה, תַּתִּיר לִשְׂרֹף טְהוֹרָה עִם טְמֵאָה. וַהֲלָכָה כְרַבִּי יוֹסֵי שֶׁאֵין שׂוֹרְפִים תְּרוּמָה טְהוֹרָה עִם הַטְּמֵאָה בְּפֶסַח, וְטֻמְאַת מַשְׁקִין לְטַמֵּא אֲחֵרִים אֵינָהּ מִדְּאוֹרָיְתָא אֶלָּא מִדְּרַבָּנָן, כְּרַבִּי מֵאִיר: <B>וּמוֹדִים רַבִּי אֱלִיעֶזֶר וְרַבִּי יְהוֹשֻׁעַ.</B> רַבִּי יוֹסֵי קָאָמַר לַהּ דְּאַף עַל גַּב דְּרַבִּי אֱלִיעֶזֶר וְרַבִּי יְהוֹשֻׁעַ אִפְלִיגוּ בִּשְׂרֵפַת תְּרוּמָה, בְּהָא מוֹדִים שֶׁשּׂוֹרְפִים זוֹ לְעַצְמָהּ וְזוֹ לְעַצְמָהּ: <B>עַל הַתְּלוּיָה וְעַל הַטְּמֵאָה.</B> רַבִּי אֱלִיעֶזֶר סָבַר דְּמֻזְהָר עַל שְׁמִירָתָהּ שֶׁל תְּלוּיָה, דִּכְתִיב (בְּמִדְבָּר יח) אֶת מִשְׁמֶרֶת תְּרוּמֹתָי, בִּשְׁתֵּי תְרוּמוֹת הַכָּתוּב מְדַבֵּר, אַחַת תְּרוּמָה תְלוּיָה וְאַחַת תְּרוּמָה טְהוֹרָה: <B>וְרַבִּי יְהוֹשֻׁעַ אוֹמֵר שְׁתֵּיהֶן כְּאֶחָת.</B> כֵּיוָן דִּתְלוּיָה הִיא אִי אַתָּה מֻזְהָר עַל שְׁמִירָתָהּ. וְעַל הַתְּלוּיָה וְהַטְּהוֹרָה לֹא נֶחֶלְקוּ שֶׁשּׂוֹרְפִין, דְּהוֹאִיל וְלֹא הֻחְזְקָה טֻמְאָה אֵין נִרְאֵית כִּמְטַמֵּא בְיָדָיִם:

^ פרק ב

~ פרק ב - משנה א
<B>כָּל שָׁעָה שֶׁמֻּתָּר לֶאֱכֹל.</B> מִדְּלֹא קָאָמַר כָּל שָׁעָה שֶׁאוֹכֵל מַאֲכִיל, וְנָקַט לַהּ בִּתְרֵי לִישָׁנֵי, מַשְׁמַע דְּאַתְּרֵי גַבְרֵי קָאֵי. וְהָכִי קָאָמַר, כָּל שָׁעָה שֶׁמֻּתָּר לַכֹּהֵן לֶאֱכֹל בַּתְּרוּמָה מַאֲכִיל יִשְׂרָאֵל חֻלִּין לִבְהֶמְתּוֹ. וּמַתְנִיתִין רַבָּן גַּמְלִיאֵל הִיא, שֶׁרַבָּן גַּמְלִיאֵל אוֹמֵר חֻלִּין נֶאֱכָלִין כָּל אַרְבַּע וּתְרוּמָה כָּל חָמֵשׁ. וְלֵית הִלְכְתָא כְוָתֵיהּ, אֶלָּא בֵּין בִּתְרוּמָה בֵּין בְּחֻלִּין אוֹכְלִין כָּל אַרְבַּע וְתוֹלִין כָּל חָמֵשׁ וְשׂוֹרְפִין בִּתְחִלַּת שֵׁשׁ:  <B>מַאֲכִיל לַבְּהֵמָה לַחַיָּה וְלָעוֹפוֹת.</B> צְרִיכֵי, דְּאִי תָנָא בְהֵמָה, הֲוָה אֲמֵינָא בְּהֵמָה דְּאִי מְשַׁיְּרָא חֲזִי לַהּ וּמְבַעֵר לֵיהּ אִין, אֲבָל חַיָּה כְּגוֹן נְמִיָּה וְחָתוּל וְחֻלְדָּה דְּאוֹרְחַהּ לְהַצְנִיעַ אֵימָא לֹא {ב}. וְאִי תָנָא חַיָּה, הֲוָה אֲמֵינָא חַיָּה דְּאִי מְשַׁיְּרָא מַצְנְעָא לֵיהּ וְלֹא עָבַר עֲלֵיהּ עַל בַּל יֵרָאֶה אֵימָא אִין, אֲבָל בְּהֵמָה זִמְנִין דִּמְשַׁיְּרָא וְלָאו אַדַּעְתֵּיהּ לְבַעֲרוֹ וְעָבַר עֲלֵיהּ עַל בַּל יֵרָאֶה {ג} אֵימָא לֹא, קָא מַשְׁמַע לָן. וְעוֹפוֹת, אַיְדֵי דְתָנָא בְּהֵמָה וְחַיָּה, תָּנָא נַמִּי עוֹפוֹת: <B>וּמוֹכְרוֹ לַנָּכְרִי.</B> לַאֲפוֹקֵי מִבֵּית שַׁמַּאי דְּאָמְרֵי לֹא יִמְכֹּר אָדָם חֲמֵצוֹ לְנָכְרִי אֶלָּא אִם כֵּן יוֹדֵעַ בּוֹ שֶׁיִּכְלֶה קֹדֶם הַפֶּסַח, דְּקָסָבְרֵי מְצֻוֶּה אֲנִי לְבַעֲרוֹ מִן הָעוֹלָם וְלֹא שֶׁיִּהְיֶה קַיָּם: <B>וּמֻתָּר בַּהֲנָאָתוֹ.</B> בַּהֲנָאַת אֶפְרוֹ. כְּגוֹן אִם חֲרָכוֹ בָאוּר קֹדֶם זְמַן אִסּוּרוֹ מֻתָּר לֵהָנוֹת בְּאֶפְרוֹ אֲפִלּוּ לְאַחַר זְמַן אִסּוּרוֹ: <B>עָבַר זְמַנּוֹ.</B> מִשֶּׁהִגִּיעַ שָׁעָה שִׁשִּׁית {ד}, אַף עַל פִּי שֶׁאֵין אִסּוּרוֹ אֶלָּא מִדִּבְרֵי סוֹפְרִים, אָסוּר בַּהֲנָאָתוֹ כְּאִלּוּ הָיָה מֵאִסּוּרֵי הֲנָאָה שֶׁל תּוֹרָה {ה}. שֶׁאִם קִדֵּשׁ בּוֹ אִשָּׁה אֵין חוֹשְׁשִׁין לְקִדּוּשָׁיו {ו}, וַאֲפִלּוּ בְּחָמֵץ נֻקְשֶׁה, כְּגוֹן דָּגָן שֶׁנָּפַל עָלָיו דֶּלֶף וְכַיּוֹצֵא בוֹ, שֶׁבְּפֶסַח עַצְמוֹ אֵין אִסּוּרוֹ אֶלָּא מִדִּבְרֵי סוֹפְרִים, אִם קִדֵּשׁ בּוֹ אִשָּׁה בְּיוֹם אַרְבָּעָה עָשָׂר מִשֶּׁהִגִּיעַ שָׁעָה שִׁשִּׁית אֵין חוֹשְׁשִׁין לְקִדּוּשָׁיו: <B>וְלֹא יַסִּיק בּוֹ תַּנּוּר וְכִירָיִם.</B> לְרַבִּי יְהוּדָה אִצְטְרִיךְ, דְּאָמַר אֵין בִּעוּר חָמֵץ אֶלָּא שְׂרֵפָה, מַהוּ דְתֵימָא בַּהֲדֵי דְּקָא שָׂרֵיף לֵיהּ לִתְהֲנֵי מִנֵּיהּ, קָא מַשְׁמַע לָן דְּלֹא, דַּאֲפִלּוּ כְדֶרֶךְ בִּעוּרוֹ אָסוּר לֵהָנוֹת מִמֶּנּוּ מִכִּי מְטָא זְמַן אִסּוּרֵיהּ: <B>רַבִּי יְהוּדָה אוֹמֵר אֵין בִּעוּר חָמֵץ אֶלָּא שְׂרֵפָה.</B> דְּיָלֵיף מִנּוֹתָר דְּאָסוּר בַּהֲנָאָה וְעָנוּשׁ כָּרֵת כְּחָמֵץ, וּמִצְוָתוֹ בִשְׂרֵפָה וְלֹא בְדָבָר אַחֵר. וְרַבָּנָן לֹא יָלְפֵי מִנּוֹתָר, דְּחֵלֶב שֶׁל שׁוֹר הַנִּסְקָל יוֹכִיחַ, שֶׁאָסוּר בַּאֲכִילָה וּבַהֲנָאָה וְעָנוּשׁ כָּרֵת, וְאֵינוֹ טָעוּן שְׂרֵפָה:

~ פרק ב - משנה ב
<B>מֻתָּר בַּהֲנָאָה.</B> לָאו לְמֵימְרָא דְּבַאֲכִילָה אָסוּר, אֶלָּא אַיְדֵי דְּבָעֵי לְמִתְנָא סֵיפָא וְשֶׁל יִשְׂרָאֵל אָסוּר בַּהֲנָאָה, תָּנָא גַּבֵּי נָכְרִי מֻתָּר בַּהֲנָאָה. אִי נַמִּי מִשּׁוּם דְּאִיכָּא דְּנַהֲגֵי אִסּוּרָא בְּפַת שֶׁל נָכְרִי, מִשּׁוּם הָכִי לֹא תָּנֵי בְהֶדְיָא חָמֵץ שֶׁל נָכְרִי מֻתָּר בַּאֲכִילָה: 
<B>מִשּׁוּם שֶׁנֶּאֱמַר לֹא יֵרָאֶה לְךָ.</B> כְּלוֹמַר קְנָסָא קָנְסִינַן לֵיהּ הוֹאִיל וְעָבַר עַל לֹא יֵרָאֶה לְךָ. אִי נַמִּי אַרֵישָׁא קָאֵי, חָמֵץ שֶׁל נָכְרִי מֻתָּר, מִשּׁוּם שֶׁנֶּאֱמַר לֹא יֵרָאֶה לְךָ, וְדָרְשִׁינַן שֶׁלְּךָ אִי אַתָּה רוֹאֶה, אֲבָל אַתָּה רוֹאֶה שֶׁל אֲחֵרִים:

~ פרק ב - משנה ג
<B>נָכְרִי שֶׁהִלְוָה לְיִשְׂרָאֵל.</B> מָעוֹת עַל חֲמֵצוֹ קֹדֶם הַפֶּסַח, וְאָמַר לוֹ הַיִּשְׂרָאֵל אִם לֹא הֵבֵאתִי לְךָ מָעוֹת עַד יוֹם פְּלוֹנִי קְנֵה מֵעַכְשָׁיו. וּכְגוֹן שֶׁהִרְהִינוֹ אֶצְלוֹ {ח} בְּבֵיתוֹ וְשָׁהָה אֵצֶל הַנָּכְרִי כָּל יְמֵי הַפֶּסַח, לְאַחַר הַפֶּסַח מֻתָּר בַּהֲנָאָתוֹ, דְּכֵיוָן דִּמְטָא זִמְנֵיהּ וְלֹא פַרְעֵיהּ לֹא הָוֵי מְחֻסַּר גּוֹבַיְנָא, דְּבִרְשׁוּתוֹ שֶׁל נָכְרִי הָיָה, אִגַּלַּאי מִלְּתָא לְמַפְרֵעַ דְּמִשָּׁעָה שֶׁהִרְהִינוֹ אֶצְלוֹ הֲוָה דִידֵיהּ:  <B>וְיִשְׂרָאֵל שֶׁהִלְוָה לַנָּכְרִי כוּ'.</B> אִגַּלַּאי מִלְּתָא לְמַפְרֵעַ דְּשֶׁל יִשְׂרָאֵל הֲוָה: <B>הֲרֵי הוּא כִמְבֹעָר.</B> וְאַף עַל פִּי כֵן צָרִיךְ לְבַטְּלוֹ, שֶׁמָּא יְפַקַּח הַגַּל בַּמּוֹעֵד וְנִמְצָא עוֹבֵר עָלָיו: <B>כָּל שֶׁאֵין הַכֶּלֶב יָכוֹל לְחַפֵּשׂ אַחֲרָיו.</B> וְכַמָּה הִיא חֲפִישַׂת הַכֶּלֶב {יא}, שְׁלֹשָׁה טְפָחִים:

~ פרק ב - משנה ד
<B>בְּשׁוֹגֵג.</B> שֶׁשָּׁגַג בַּתְּרוּמָה, אֲפִלּוּ הֵזִיד בֶּחָמֵץ:  <B>מְשַׁלֵּם קֶרֶן וָחֹמֶשׁ.</B> וְאַף עַל גַּב דְּחָמֵץ בְּפֶסַח אָסוּר בַּהֲנָאָה וְלֹא שָׁוֶה מִידֵי, מִשּׁוּם דִּבְאוֹכֵל תְּרוּמָה בְשׁוֹגֵג כְּתִיב (וַיִּקְרָא כב) וְנָתַן לַכֹּהֵן אֶת הַקֹּדֶשׁ, דָּבָר הָרָאוּי לִהְיוֹת קֹדֶשׁ, שֶׁאֵין מְשַׁלֵּם לוֹ מָעוֹת אֶלָּא פֵרוֹת וְהַתַּשְׁלוּמִים נַעֲשִׂים תְּרוּמָה, הִלְכָּךְ לָאו בָּתַר דָּמִים אָזְלִינַן: <B>בְּמֵזִיד.</B> שֶׁהֵזִיד בַּתְּרוּמָה, אֲפִלּוּ שָׁגַג בֶּחָמֵץ {יב}, פָּטוּר מִן הַתַּשְׁלוּמִין: <B>וּמִדְּמֵי עֵצִים.</B> אִם תְּרוּמָה טְמֵאָה הִיא {יג} אֵין מְשַׁלֵּם דְּמֵי עֵצִים שֶׁהָיְתָה רְאוּיָה לְהַסִּיק תַּחַת תַּבְשִׁילוֹ, מִשּׁוּם דְּמֵזִיד בִּתְרוּמָה אֵינוֹ אֶלָּא כִּשְׁאָר גַּזְלָן דְּעָלְמָא, וּמָעוֹת מְשַׁלֵּם לְפִי דָּמִים וְלֹא לְפִי מִדָּה, וְחָמֵץ בְּפֶסַח לָאו בַּר דָּמִים הוּא שֶׁהֲרֵי אָסוּר בַּהֲנָאָה, וְאַף לְהֶסֵּק לֹא חֲזִי, וְלֹא מִידֵי אַפְסְדֵיהּ:

~ פרק ב - משנה ה
<B>יְדֵי חוֹבָתוֹ.</B> מִשּׁוּם חוֹבַת מַצָּה בַּלַּיְלָה הָרִאשׁוֹן, שֶׁהוּא מְחֻיָּב לֶאֱכֹל מַצָּה דִּכְתִיב (שְׁמוֹת יב) בָּעֶרֶב תֹּאכְלוּ מַצּוֹת:  <B>בְּחִטִּים, בִּשְׂעוֹרִים וְכוּ'.</B> אֲבָל אֹרֶז וְדֹחַן וּשְׁאָר מִינִים לֹא, דִּכְתִיב (דְּבָרִים טז) לֹא תֹאכַל עָלָיו חָמֵץ שִׁבְעַת יָמִים תֹּאכַל עָלָיו מַצּוֹת, דְּבָרִים הַבָּאִים לִידֵי חִמּוּץ אָדָם יוֹצֵא בָהֶן יְדֵי חוֹבַת מַצָּה, יָצְאוּ אֹרֶז וְדֹחַן וּשְׁאָר מִינִים שֶׁאֵין בָּאִין לִידֵי חִמּוּץ אֶלָּא לִידֵי סִרְחוֹן: <B>וּבִדְמַאי וּבְמַעֲשֵׂר רִאשׁוֹן שֶׁנִּטְּלָה תְרוּמָתוֹ.</B> כָּל הָנֵי לְמַאי אִצְטְרִיכוּ מְפֹרָשִׁים בְּמַסֶּכֶת שַׁבָּת פֶּרֶק מְפַנִּין (פי"ח מ"א): <B>וְהַכֹּהֲנִים בְּחַלָּה וּבִתְרוּמָה.</B> דְּמַהוּ דְתֵימָא מַצָּה הַשָּׁוָה וּרְאוּיָה לְכָל אָדָם בָּעִינַן, וְחַלָּה וּתְרוּמָה אֵינָן רְאוּיִין לְזָרִים, קָא מַשְׁמַע לָן {יד}: <B>חַלּוֹת תּוֹדָה וּרְקִיקֵי נָזִיר אֵין יוֹצְאִין בָּהֶן.</B> אַף עַל פִּי שֶׁהֵן מַצָּה גְמוּרָה, דִּכְתִיב (שְׁמוֹת יב) וּשְׁמַרְתֶּם אֶת הַמַּצּוֹת, מַצָּה הַמִּשְׁתַּמֶּרֶת לְשֵׁם מַצָּה, יָצְאוּ אֵלּוּ שֶׁאֵינָן מִשְׁתַּמְּרוֹת לְשֵׁם מַצָּה אֶלָּא לְשֵׁם זֶבַח: <B>לִמְכֹּר בַּשּׁוּק יוֹצֵא בָהֶם.</B> דְּכָל לִמְכֹּר בַּשּׁוּק אָמַר אִי מִזְדַּבְנָא מִזְדַּבְנָא, וְאִי לֹא, אָכֵילְנָא לַהּ אֲנָא לְמַצָּה שֶׁל מִצְוָה:

~ פרק ב - משנה ו
<B>בַּחֲזֶרֶת.</B> בַּעֲרָבִי חס"א לטוג"א בְּלַעַ"ז:  <B>וּבָעֻלְשִׁין.</B> בַּעֲרָבִי הנדב"י. וּבְלַעַ"ז אנדיבי"א. וְהֶעָרוּךְ פֵּרֵשׁ שֶׁהוּא יָרָק שֶׁקּוֹרִין לוֹ בְּלַעַ"ז קרשפי"ל: <B>וּבְתַמְכָא.</B> סִיב הַגָּדֵל סְבִיבוֹת הַדֶּקֶל {יז}: <B>וּבְחַרְחֲבִינָא.</B> אלקרצעינ"א בַּעֲרָבִי: <B>וּבְמָרוֹר.</B> מִין כֻּסְבַּרְתָא הוּא מַר בְּיוֹתֵר: <B>בֵּין לַחִין בֵּין יְבֵשִׁין.</B> דַּוְקָא בַּקֶּלַח שֶׁלָּהֶן, כִּדְאָמְרִינַן בַּסֵּיפָא וְיוֹצְאִים בַּקֶּלַח שֶׁלָּהֶן. אֲבָל עָלִין, לַחִין אֵין, יְבֵשִׁין לֹא: <B>שְׁלוּקִין.</B> מְבֻשָּׁלִין יוֹתֵר מִדַּאי עַד שֶׁנִּמּוֹחִים: <B>כְּבוּשִׁין.</B> בְּחֹמֶץ: <B>מְבֻשָּׁלִין.</B> כְּדֶרֶךְ בִּשּׁוּל: <B>וּמִצְטָרְפִין לְכַזָּיִת.</B> לָצֵאת יְדֵי חוֹבַת מָרוֹר. וְהוּא הַדִּין בַּחֲמֵשֶׁת מִינֵי דָּגָן שֶׁמִּצְטָרְפִין בְּכַזַּיִת לָצֵאת יְדֵי חוֹבַת מַצָּה. וְאַתַּרְוַיְהוּ קָאֵי:  

~ פרק ב - משנה ז
<B>אֵין שׁוֹרִין אֶת הַמֻּרְסָן.</B> בְּמַיִם קָרִים וְכָל שֶׁכֵּן פּוֹשְׁרִין כְּדֵי לָתֵת לִפְנֵי הַתַּרְנְגוֹלִים:<B>אֲבָל חוֹלְטִין.</B> בְּרוֹתְחִין, שֶׁכָּל זְמַן שֶׁהַמַּיִם רוֹתְחִים אֵינוֹ יָכוֹל לְהַחְמִיץ. וְהָאִידְנָא נַהוּג עָלְמָא אִסּוּרָא אֲפִלּוּ בַּחֲלִיטָה בְרוֹתְחִים: <B>לֹא תִשְׁרֶה אֶת הַמֻּרְסָן.</B> לָשׁוּף בּוֹ בְּשָׂרָהּ, מִפְּנֵי שֶׁמַּחְמִיץ בִּשְׁרִיָּתוֹ: <B>אֲבָל שָׁפָה הִיא.</B> מֻרְסָן עַל בְּשָׂרָהּ יָבֵשׁ אַף עַל גַּב שֶׁמַּיִם טוֹפְחִים עַל בְּשָׂרָהּ {יט}: <B>לֹא יִלְעֹס.</B> לֹא יָכֹס בְּשִׁנָּיו:

~ פרק ב - משנה ח
<B>בַּחֲרֹסֶת.</B> דָּבָר שֶׁיֵּשׁ בּוֹ חֹמֶץ וּמַיִם {כא} וְעָשׂוּי לְטַבֵּל בּוֹ בָּשָׂר: 
<B>וְאִם נָתַן.</B> לְתוֹךְ הַחַרְדָּל: <B>יֹאכַל מִיָּד.</B> שֶׁהַחַרְדָּל חַד וְאֵינוֹ מְמַהֵר לְהַחְמִיץ כְּמוֹ הַחֲרֹסֶת. אֲבָל בַּחֲרֹסֶת מוֹדֶה תַּנָּא קַמָּא לְרַבִּי מֵאִיר דְּאָסוּר: <B>וְרַבִּי מֵאִיר אוֹסֵר.</B> אַף אִם נָתַן לְתוֹךְ הַחַרְדָּל, דְּסָבַר חַרְדָּל לְאַלְתַּר מַחְמִיץ כְּמוֹ הַחֲרֹסֶת. וְאֵין הֲלָכָה כְּרַבִּי מֵאִיר: <B>לֹא בְמַשְׁקִין וְלֹא בְמֵי פֵרוֹת.</B> דִּכְתִיב (שְׁמוֹת יב) וּבָשֵׁל מְבֻשָּׁל, מִכָּל מָקוֹם {כב}: <B>אֲבָל סָכִין וּמַטְבִּילִין.</B> לְאַחַר צְלִיָּתוֹ, וְלֹא אָמְרִינַן דִּמְבַטֵּל טַעֲמוֹ. אִי נַמִּי אֲפִלּוּ קֹדֶם צְלִיָּתוֹ שָׁרֵי לָסוּךְ הַפֶּסַח בְּמֵי פֵרוֹת, דְּהָכִי תְנַן בְּכֵיצַד צוֹלִין (לְקַמָּן פ"ז מ"ג), סָכוֹ בְּשֶׁמֶן תְּרוּמָה אִם חֲבוּרַת כֹּהֲנִים יֹאכֵלוּ: <B>מֵי תַשְׁמִישׁוֹ שֶׁל נַחְתּוֹם.</B> שֶׁמְּצַנֵּן בָּהֶן יָדָיו בְּשָׁעָה שֶׁמְּקַטֵּף אֶת הַמַּצָּה: <B>יִשָּׁפְכוּ.</B> בִּמְקוֹם מִדְרוֹן, שֶׁלֹּא יִשָּׁאֲרוּ מְכֻנָּסִים בְּמָקוֹם אֶחָד וְיַחְמִיצוּ: 

^ פרק ג

~ פרק ג - משנה א
<B>אֵלּוּ עוֹבְרִין.</B> אֵלּוּ מִתְבַּעֲרִים מִן הָעוֹלָם. דְּאַף עַל גַּב דְּאֵין עוֹבְרִים עֲלֵיהֶם עַל בַּל יֵרָאֶה {א}, מִדְּרַבָּנָן מִיהָא צְרִיכִי בִעוּר {ב}, דְּהָכִי תְנַן לְקַמָּן (מִשְׁנָה ה) שְׂאֹר יִשָּׂרֵף, וְאַף עַל גַּב דְּהָאוֹכְלוֹ פָטוּר: <B>כֻּתָּח הַבַּבְלִי.</B> עָשׂוּי מִפַּת מְעֻפָּשׁ וְחָלָב. וּרְגִילִים לְטַבֵּל בּוֹ אֶת הַמַּאֲכָל: <B>שֵׁכָר הַמָּדִי.</B> שֵׁכָר שֶׁהָיוּ עוֹשִׂין בְּמָדַי מֵחִטִּים אוֹ שְׂעוֹרִים שְׁרוּיִים בְּמַיִם: <B>וְחֹמֶץ הָאֲדוֹמִי.</B> חֹמֶץ שֶׁעָשׂוּי בְּאֶרֶץ אֱדוֹם, שֶׁנּוֹתְנִים שְׂעוֹרִים [בְּיַיִן] {ג} וּמַשְׁהִין אוֹתָם שָׁם כְּדֵי שֶׁיַּחְמִיצוּ: <B>וְזֵתוֹם הַמִּצְרִי.</B> תִּלְתָּא שְׂעָרֵי וְתִלְתָּא קוּרְטְמֵי, הוּא כַּרְכֹּם מִדְבָּרִי וְנִקְרָא בְּעַרְבִי קַרְטוֹם, וְתִלְתָּא מִלְחָא {ד}, וְעוֹשִׂין אוֹתוֹ לִרְפוּאָה. עַד כָּאן חָמֵץ הָרָאוּי לַאֲכִילָה עַל יְדֵי תַעֲרֹבֶת. מִכָּאן וְאֵילָךְ חָמֵץ נֻקְשֶׁה בְּעֵינֵיהּ: <B>וְזוֹמָן שֶׁל צַבָּעִים.</B> מַיִם שֶׁנּוֹתְנִים בָּהֶם סֻבִּין, וּמִשְׁתַּמְּשִׁים בָּהֶם הַצַּבָּעִים לִמְלַאכְתָּן: <B>וַעֲמִילָן שֶׁל טַבָּחִים.</B> [פַּת] שֶׁעוֹשִׂין מִקֶּמַח תְּבוּאָה שֶׁלֹּא הֵבִיאָה שְׁלִישׁ בִּשּׁוּלָהּ, וּמְכַסִּים בָּהּ אֶת הַקְּדֵרָה לִשְׁאֹב אֶת הַזֻּהֲמָא: <B>וְקוֹלָן שֶׁל סוֹפְרִים.</B> עֲפַר הָרֵחַיִם מְגַבְּלִין אוֹתוֹ בְּמַיִם, וְסוֹפְרִים מְדַבְּקִים בּוֹ נְיָרוֹתֵיהֶם: <B>רַבִּי אֱלִיעֶזֶר.</B> מוֹסִיף, דְּאִלּוּ תַּנָּא קַמָּא לֵית לֵיהּ אֶלָּא חָמֵץ דָּגָן גָּמוּר עַל יְדֵי תַעֲרֹבֶת אוֹ חָמֵץ נֻקְשֶׁה בְּעֵינֵיהּ, וְרַבִּי אֱלִיעֶזֶר מוֹסִיף אַף תַּכְשִׁיטֵי נָשִׁים שֶׁהֵן חָמֵץ נֻקְשֶׁה עַל יְדֵי תַעֲרֹבֶת סַמְמָנִים אֲחֵרִים. וּבַגְּמָרָא פָּרֵיךְ, תַּכְשִׁיטֵי נָשִׁים סָלְקָא דַּעְתָּךְ, אֶלָּא אֵימָא אַף טְפוּלֵי נָשִׁים, סֹלֶת שֶׁנָּשִׁים טוֹפְלוֹת וּמְחַבְּרוֹת עַל בְּשָׂרָן עִם סַמְמָנִין אֲחֵרִים לְהַשִּׁיר אֶת הַשֵּׂעָר אוֹ לְהַלְבִּין וּלְעַדֵּן אֶת הַבָּשָׂר. וְאֵין הֲלָכָה כְּרַבִּי אֱלִיעֶזֶר: <B>כָּל שֶׁהוּא מִין דָּגָן.</B> מֵחֲמֵשֶׁת הַמִּינִים, וּמְעֹרָבִין בָּהֶן מַיִם. דְּאִי אֵין בָּהֶם מַיִם אֶלָּא מֵי פֵרוֹת קָיְמָא לָן דְּמֵי פֵרוֹת אֵין מַחְמִיצִין: <B>הֲרֵי אֵלּוּ בְאַזְהָרָה.</B> אִם אֲכָלָן עוֹבֵר בְּלָאו: <B>וְאֵין בָּהֶם כָּרֵת.</B> דְּעַל חָמֵץ גָּמוּר עָנוּשׁ כָּרֵת וְאֵינוֹ עָנוּשׁ כָּרֵת עַל הַתַּעֲרֹבֶת, אֲבָל לוֹקֶה עַל אֲכִילָתוֹ אִם אָכַל כַּזַּיִת חָמֵץ בְּתוֹךְ הַתַּעֲרֹבֶת בִּכְדֵי אֲכִילַת פְּרָס {ז}. אֲבָל אִם לֹא אָכַל כַּזַּיִת חָמֵץ בְּתוֹךְ הַתַּעֲרֹבֶת בִּכְדֵי אֲכִילַת פְּרָס אֵינוֹ לוֹקֶה מִן הַתּוֹרָה, מִיהוּ אִסּוּרָא מִיהָא אִיכָּא, דְּחָמֵץ בְּפֶסַח אוֹסֵר בְּתַעֲרָבְתּוֹ בְּכָל שֶׁהוּא: 

~ פרק ג - משנה ב
<B>בָּצֵק שֶׁבְּסִדְקֵי עֲרֵבָה.</B> וְעָשׂוּי לְחַזֵּק שְׁבָרֶיהָ וּסְדָקֶיהָ. אִם יֵשׁ כַּזַּיִת בְּמָקוֹם אֶחָד חַיָּב לְבַעֵר, פָּחוֹת מִכָּאן בָּטֵל בְּמִעוּט. וְאִם אֵינוֹ עָשׂוּי לְחַזֵּק, אֲפִלּוּ פָּחוֹת מִכַּזַּיִת חַיָּב לְבַעֵר, לְפִי שֶׁאֵינוֹ מְבַטְּלוֹ שָׁם וְאֶפְשָׁר שֶׁיִּמָּלֵךְ וְיִטְּלֶנּוּ מִשָּׁם: <B>וְכֵן לְעִנְיַן הַטֻּמְאָה.</B> אִם נָגַע שֶׁרֶץ בְּהַאי בָּצֵק בְּפֶסַח שֶׁאִסּוּרוֹ חוֹשְׁבוֹ, אִם יֵשׁ בּוֹ כַזַּיִת חוֹצֵץ בִּפְנֵי הַטֻּמְאָה וְלֹא הָוֵי כָעֲרֵבָה וְלֹא נָחֲתָא לַהּ טֻמְאָה לָעֲרֵבָה. וּבְפָחוֹת מִכַּזַּיִת, אִם אֵינוֹ מַקְפִּיד עָלָיו בָּטֵל לְגַבֵּי עֲרֵבָה וְהָוֵי כְּאִלּוּ נָגַע הַשֶּׁרֶץ בָּעֲרֵבָה עַצְמָהּ וְהִיא טְמֵאָה: <B>אִם מַקְפִּיד עָלָיו חוֹצֵץ.</B> הָכִי קָאָמַר, וּבִשְׁאָר יְמוֹת הַשָּׁנָה שֶׁאֵין אִסּוּרוֹ חוֹשְׁבוֹ, אֵין הַדָּבָר תָּלוּי בְּשִׁעוּר אִם יֵשׁ בּוֹ כַזַּיִת אִם לָאו, אֶלָּא בִּקְפֵידָא תַּלְיָא מִלְּתָא, אִם הִקְפִּיד עָלָיו וְעָתִיד לִטְּלוֹ מִשָּׁם חוֹצֵץ בִּפְנֵי הַטֻּמְאָה, בֵּין יֵשׁ בּוֹ כַזַּיִת בֵּין אֵין בּוֹ כַזַּיִת, וְלֹא נָחֲתָא טֻמְאָה לָעֲרֵבָה, וְאִם לֹא הִקְפִּיד עָלָיו וְרוֹצֶה בְקִיּוּמוֹ, אֲפִלּוּ יֵשׁ בּוֹ כַּמָּה זֵיתִים הֲרֵי הוּא כָעֲרֵבָה, וּכְשֶׁנּוֹגֵעַ הַשֶּׁרֶץ בַּבָּצֵק הָוֵי כְּאִלּוּ נָגַע בָּעֲרֵבָה מַמָּשׁ: <B>בָּצֵק הַחֵרֵשׁ.</B> שֶׁמַּכִּין עָלָיו בַּיָּד וְאֵינוֹ מַשְׁמִיעַ קוֹל {ח} וְדוֹמֶה לְחֵרֵשׁ שֶׁקּוֹרְאִין לוֹ וְאֵינוֹ מֵשִׁיב. פֵּרוּשׁ אַחֵר, בָּצֵק הַחֶרֶס, שֶׁהוּא קָשֶׁה כְחֶרֶס וְאֵינוֹ נִכָּר אִם הֶחְמִיץ: <B>אִם יֵשׁ כַּיּוֹצֵא בוֹ שֶׁהֶחֱמִיץ.</B> אִם יֵשׁ עִסָּה אַחֶרֶת שֶׁנִּלּוֹשָׁה בְּשָׁעָה שֶׁזּוֹ נִלּוֹשָׁה וּכְבָר הֶחְמִיצָה, אָסוּר. וְאִם אֵין שָׁם כַּיּוֹצֵא בוֹ, הָוֵי שִׁעוּרָהּ כְּדֵי שֶׁיְּהַלֵּךְ אָדָם מִיל בַּהֲלִיכָה בֵינוֹנִית. וְשִׁעוּר זֶה כִּזְמַן שְׁנֵי חֻמְשֵׁי שָׁעָה {ט}: 

~ פרק ג - משנה ג
<B>חַלָּה בְטֻמְאָה.</B> שֶׁנִּטְמֵאת הָעִסָּה וְשׁוּב אֵין הַחַלָּה הַנִּטֶּלֶת מִמֶּנָּה רְאוּיָה לַאֲכִילַת כֹּהֵן, כֵּיצַד מַפְרִישִׁין אוֹתָהּ בְּיוֹם טוֹב שֶׁל פֶּסַח, הֲרֵי אֵין יָכוֹל לֶאֱפוֹתָהּ בְּפֶסַח מֵאַחַר שֶׁאֵינָהּ רְאוּיָה לַאֲכִילָה {י}, וְלִשְׁהוֹתָהּ וּלְשָׂרְפָהּ בָּעֶרֶב אִי אֶפְשָׁר שֶׁמָּא תַחְמִיץ, וּלְהַאֲכִילָהּ לַכְּלָבִים אִי אֶפְשָׁר, שֶׁאֵין מְבַעֲרִין קָדָשִׁים בְּיוֹם טוֹב: <B>רַבִּי אֱלִיעֶזֶר אוֹמֵר לֹא יִקְרָא לָהּ שֵׁם חַלָּה עַד שֶׁתֵּאָפֶה.</B> דְּאַכַּתִּי כָּל חֲדָא וַחֲדָא חַזְיָא לֵיהּ, דְּמִכָּל חֲדָא וַחֲדָא מַפְרִישׁ פּוּרְתָא, וּלְאַחַר אֲפִיָּתָהּ אִם רָצָה יַפְרִישׁ חַלָּה שְׁלֵמָה עַל הַכֹּל, דְּקָסָבַר רַבִּי אֱלִיעֶזֶר הָרוֹדֶה מִן הַתַּנּוּר וְנוֹתֵן לַסַּל, הַסַּל מְצָרְפָן לְחַלָּה: <B>לֹא זֶהוּ חָמֵץ שֶׁמֻּזְהָרִים עָלָיו.</B> דְּלָאו דִּידֵיהּ הוּא לְאַחַר שֶׁקָּרָא עָלֶיהָ שֵׁם, וּקְרָא כְתִיב (שְׁמוֹת יג) לֹא יֵרָאֶה לְךָ, שֶׁלְּךָ אִי אַתָּה רוֹאֶה אֲבָל אַתָּה רוֹאֶה שֶׁל אֲחֵרִים וְשֶׁל גָּבוֹהַּ, וְזֶה אֵינוֹ שֶׁלְּךָ וְלֹא שֶׁל חֲבֵרְךָ, דְּאַכַּתִּי לֹא מְטָא לְיַד כֹּהֵן. וְרַבִּי אֱלִיעֶזֶר סָבַר הוֹאִיל אִי בָעֵי מִתְּשִׁיל עֲלַהּ {יא} הַוְיָא הֶקְדֵּשׁ בְּטָעוּת, וְאֵינוֹ הֶקְדֵּשׁ, וְחַזְיָא לֵיהּ לַאֲכִילָה, נִמְצָא דְּשֶׁלּוֹ הִיא וְחָמֵץ שֶׁל יִשְׂרָאֵל הוּא. וְרַבִּי יְהוֹשֻׁעַ סָבַר לֹא אָמְרִינַן הוֹאִיל {יג}. וַהֲלָכָה כְּרַבִּי אֱלִיעֶזֶר: 

~ פרק ג - משנה ד
<B>שָׁלֹשׁ נָשִׁים לָשׁוֹת כְּאַחַת.</B> כָּל אַחַת תַּנּוּר מָלֵא, וְאֵין כָּאן חִמּוּץ, אַף עַל פִּי [שֶׁהָאַחַת] מַמְתֶּנֶת עַד שֶׁיֹּאפוּ הַשְּׁתַּיִם: <B>וַחֲכָמִים אוֹמְרִים.</B> אֵין לְהָקֵל כָּל כָּךְ שֶׁיְּהוּ לָשׁוֹת כְּאַחַת, אֶלָּא שָׁלֹשׁ נָשִׁים עוֹסְקוֹת כָּל אַחַת בַּבָּצֵק שֶׁלָּהּ: <B>אַחַת לָשָׁה.</B> הָאַחֲרוֹנָה לָשָׁה כְּשֶׁחֲבֶרְתָּהּ הָאֶמְצָעִית מְקַטֶּפֶת, וְהַשְּׁלִישִׁית שֶׁלָּשָׁה תְחִלָּה אוֹפָה, נִמְצְאוּ שְׁלָשְׁתָּן עוֹסְקוֹת בְּבַת אַחַת, כָּל אַחַת בַּבָּצֵק שֶׁלָּהּ, אַחַת לָשָׁה שֶׁלָּהּ, וְאַחַת מְקַטֶּפֶת שֶׁלָּהּ, וְאַחַת אוֹפָה שֶׁלָּהּ: <B>לֹא כָל הַנָּשִׁים.</B> רַבִּי עֲקִיבָא אַמִּלְּתֵיהּ דְּרַבָּן גַּמְלִיאֵל קָא מְהַדַּר וְאָמַר שֶׁאֵין רָאוּי לַעֲשׂוֹת כִּדְבָרָיו, לְפִי שֶׁיֵּשׁ נָשִׁים עַצְלָנִיּוֹת וּמַחְמִיצוֹת אִם שׁוֹהוֹת כָּל כָּךְ, וְיֵשׁ תַּנּוּר שֶׁאֵינוֹ חַם מַהֵר, וְיֵשׁ עֵצִים שֶׁאֵין נִבְעָרִים מַהֵר. אֶלָּא כְּדִבְרֵי חֲכָמִים רָאוּי לַעֲשׂוֹת, לַעֲסֹק תָּמִיד בַּבָּצֵק, שֶׁכָּל זְמַן שֶׁעוֹסְקִין בַּבָּצֵק אֵינוֹ בָּא לִידֵי חִמּוּץ. וְכֵן הֲלָכָה: <B>זֶה הַכְּלָל תָּפַח.</B> הַבָּצֵק שֶׁבְּיָדָהּ שֶׁרוֹאָה שֶׁרוֹצֶה לִתְפֹּחַ: <B>תִּלְטֹשׁ.</B> יָדָהּ בְּמַיִם צוֹנְנִין וּתְקַטְּפֶנָּה וְתִצְטַנֵּן: 

~ פרק ג - משנה ה
<B>שְׂאֹר.</B> שֶׁלֹּא הֶחְמִיץ כָּל צָרְכּוֹ: <B>[סָדוּק].</B> דֶּרֶךְ הַבָּצֵק כְּשֶׁמַּחְמִיץ נַעֲשֶׂה סְדָקִים סְדָקִים: <B>כְּקַרְנֵי חֲגָבִים.</B> סֶדֶק לְכָאן וְסֶדֶק לְכָאן: <B>זֶה וָזֶה הָאוֹכְלוֹ חַיָּב כָּרֵת.</B> דְּקַרְנֵי חֲגָבִים נַמִּי הוּא סָדוּק. וְאֵיזֶהוּ שְׂאֹר שֶׁפָּטוּר, זֶה שֶׁאֵין בּוֹ שׁוּם סִדּוּק, אֲבָל הִכְסִיפוּ פָנָיו כְּאָדָם שֶׁעָמְדוּ שַׂעֲרוֹתָיו מִתּוֹךְ פַּחַד [שֶׁפָּנָיו מַכְסִיפִין]. וַהֲלָכָה כַּחֲכָמִים: 

~ פרק ג - משנה ו
<B>מְבַעֲרִים אֶת הַכֹּל.</B> בֵּין חֻלִּין בֵּין תְּרוּמָה, חוּץ מִכְּדֵי אֲכִילָתוֹ לְשַׁבָּת: <B>תְּרוּמָה מִלִּפְנֵי הַשַּׁבָּת.</B> שֶׁאֵין יָכוֹל לְהַאֲכִילָהּ לֹא לְזָרִים וְלֹא לִבְהֵמָה, וּלְהַשְׁהוֹתָהּ אִי אֶפְשָׁר. אֲבָל חֻלִּין אֵין צָרִיךְ לְבַעֵר אֶלָּא בִזְמַנּוֹ, שֶׁיָּכוֹל לִמְצֹא לָהֶם אוֹכְלִים הַרְבֵּה. וַהֲלָכָה כְּרַבִּי אֱלִיעֶזֶר בְּרַבִּי צָדוֹק: 

~ פרק ג - משנה ז
<B>הַהוֹלֵךְ.</B> בְּאַרְבָּעָה עָשָׂר קָאֵי: <B>אִם יָכוֹל.</B> שֶׁיֵּשׁ שְׁהוּת בַּיּוֹם: <B>לְהַצִּיל מִן הַגַּיִס.</B> אֶת יִשְׂרָאֵל הַנִּרְדָּפִים: <B>יְבַטֵּל בְּלִבּוֹ.</B> וְלֹא יַחְזֹר וַאֲפִלּוּ יֵשׁ שְׁהוּת, דְּמִדְּאוֹרַיְתָא בְּבִטּוּל בְּעָלְמָא סַגִּי: <B>וְלִשְׁבֹּת שְׁבִיתַת הָרְשׁוּת.</B> שֶׁהָיָה הוֹלֵךְ לְהַחְשִׁיךְ עַל הַתְּחוּם וְלִקְנוֹת שְׁבִיתָה לְהַלֵּךְ מִשָּׁם וָהָלְאָה אַלְפַּיִם אַמָּה לִדְבַר הָרְשׁוּת {יד}, יַחְזֹר מִיָּד. אֲבָל לִקְנוֹת שְׁבִיתַת מִצְוָה, כְּגוֹן שֶׁצָּרִיךְ לֵילֵךְ לְמָחָר לְבֵית הָאֵבֶל אוֹ לְבֵית הַמִּשְׁתֶּה, הַיְנוּ כְּהוֹלֵךְ לִשְׁחֹט אֶת פִּסְחוֹ: 

~ פרק ג - משנה ח
<B>שֶׁיֶּשׁ בְּיָדוֹ בְּשַׂר קֹדֶשׁ.</B> שֶׁנִּפְסַל בְּיוֹצֵא. שֶׁחוֹמַת יְרוּשָׁלַיִם הִיא מְחִצָּה לְקָדָשִׁים [קַלִּים]: <B>אִם עָבַר צוֹפִים.</B> שֵׁם מָקוֹם שֶׁמִּשָּׁם רוֹאִים בֵּית הַמִּקְדָּשׁ {טו}: <B>שׂוֹרְפוֹ בִמְקוֹמוֹ.</B> וְלֹא הִטְרִיחוּהוּ לַחֲזֹר: <B>וְאִם לָאו חוֹזֵר וְשׂוֹרְפוֹ.</B> דִּכְתִיב (וַיִּקְרָא ו) בַּקֹּדֶשׁ לֹא תֵאָכֵל בָּאֵשׁ תִּשָּׂרֵף {טז}, בִּמְקוֹם אֲכִילָתוֹ שְׂרֵפָתוֹ: <B>זֶה וָזֶה.</B> חָמֵץ דְּאָמְרִינַן לְעֵיל וְנִזְכַּר שֶׁיֵּשׁ לוֹ חָמֵץ בְּתוֹךְ בֵּיתוֹ וְכוּ', וּבְשַׂר קֹדֶשׁ שֶׁעִמּוֹ: <B>כַּבֵּיצָה.</B> אֲבָל בְּפָחוֹת, חָמֵץ מְבַטְּלוֹ בְלִבּוֹ, וּבְשַׂר קֹדֶשׁ שׂוֹרְפוֹ בִמְקוֹמוֹ. וְסָבַר רַבִּי מֵאִיר חֲזָרָתוֹ כְטֻמְאָתוֹ, מַה טֻּמְאַת אֳכָלִין בְּכַבֵּיצָה שֶׁאֵין אֹכֶל מִטַּמֵּא בְּפָחוֹת מִכַּבֵּיצָה, כָּךְ אֵינוֹ חוֹזֵר עַל פָּחוֹת מִכַּבֵּיצָה: <B>רַבִּי יְהוּדָה אוֹמֵר זֶה וָזֶה בְכַזָּיִת.</B> סָבַר חֲזָרָתוֹ כְאִסּוּרוֹ, מָה אִסּוּרוֹ בְּכַזַּיִת, שֶׁעַל כַּזַּיִת חָמֵץ אוֹ בְּשַׂר קֹדֶשׁ חַיָּב, כָּךְ עַל כַּזַּיִת חוֹזֵר: <B>בְּשַׂר קֹדֶשׁ.</B> מִשּׁוּם חֻמְרָא דְקָדָשִׁים חוֹזֵר אַף עַל כַּזַּיִת, חָמֵץ דְּחֻלִּין אֵינוֹ חוֹזֵר אֶלָּא עַל כַּבֵּיצָה. וַהֲלָכָה כַּחֲכָמִים: 

^ פרק ד

~ פרק ד - משנה א
<B>מְקוֹם שֶׁנָּהֲגוּ עַד חֲצוֹת.</B> עַד חֲצִי הַיּוֹם: <B>שֶׁלֹּא לַעֲשׂוֹת.</B> כְּדֵי שֶׁלֹּא יְהֵא טָרוּד בִּמְלָאכָה וְיִשְׁכַּח בִּעוּר חָמֵץ {ב} וּשְׁחִיטַת פֶּסַח וְתִקּוּן מַצָּה שֶׁל מִצְוָה {ג}: <B>וְאַל יְשַׁנֶּה אָדָם.</B> הָכִי קָאָמַר, הַהוֹלֵךְ מִמָּקוֹם שֶׁאֵין עוֹשִׂין לְמָקוֹם שֶׁעוֹשִׂין נוֹתְנִין עָלָיו חֻמְרֵי מָקוֹם שֶׁיָּצָא מִשָּׁם וְלֹא יַעֲשֶׂה, דְּהָא דְּקָיְמָא לָן אַל יְשַׁנֶּה אָדָם מִמִּנְהַג הָעִיר אֵינוֹ אֶלָּא מִפְּנֵי הַמַּחֲלֹקֶת, וְכָאן אֵין מַחֲלֹקֶת, דְּמַאי קָא אָמַרְתְּ הָרוֹאֶה אוֹתוֹ בָטֵל אוֹמֵר זֶה שֶׁבָּטֵל חוֹשֵׁב שֶׁהַמְּלָאכָה אֲסוּרָה וְחוֹלֵק עַל כֻּלָּנוּ, לֹא אָמַר הָכִי, אֶלָּא אָמַר אֵין לוֹ מְלָאכָה, שֶׁהֲרֵי כַּמָּה בַטְלָנִים אִיכָּא בְשׁוּקָא כָּל יְמוֹת הַשָּׁנָה. וְהָא דִתְנַן נוֹתְנִים עָלָיו חֻמְרֵי מָקוֹם שֶׁיָּצָא מִשָּׁם, אֵינוֹ אֶלָּא בִּזְמַן שֶׁדַּעְתּוֹ לַחְזֹר לִמְקוֹמוֹ, אֲבָל אֵין דַּעְתּוֹ לַחְזֹר לִמְקוֹמוֹ נוֹהֵג כְּמִנְהַג אַנְשֵׁי מָקוֹם שֶׁהָלַךְ לְשָׁם, בֵּין לְקֻלָּא בֵּין לְחֻמְרָא: 

~ פרק ד - משנה ב
<B>הַמּוֹלִיךְ פֵּרוֹת שְׁבִיעִית מִמְּקוֹם שֶׁכָּלוּ.</B> לַחַיָּה מִן הַשָּׂדֶה וְחַיָּבִין עָלָיו בְּנֵי מְקוֹמוֹ לְבַעֲרָן מִן הַבַּיִת. וְהוֹלִיכָן זֶה לְמָקוֹם שֶׁלֹּא כָלוּ, וּבְנֵי אוֹתוֹ מָקוֹם עֲדַיִן אוֹכְלִין הֵן מִן הַמְכֻנָּסִים לַבַּיִת, חַיָּב לְבַעֵר מִשּׁוּם חֻמְרֵי הַמָּקוֹם שֶׁיָּצָא מִשָּׁם: <B>רַבִּי יְהוּדָה אוֹמַר אוֹמְרִים לוֹ צֵא וְהָבֵא לְךָ אַף אָתָּה.</B> פְּלֻגְתָא דְּרַבִּי יְהוּדָה וְתַנָּא קַמָּא בְּכוֹבֵשׁ שְׁלֹשָׁה מִינֵי יָרָק בְּחֹמֶץ אוֹ בְצִיר לְהִתְקַיֵּם, וּשְׁנַיִם מֵהֶם כָּלוּ לַחַיָּה מִן הַשָּׂדֶה וְהַשְּׁלִישִׁי לֹא כָלָה, תַּנָּא קַמָּא סָבַר אוֹכֵל מֵאוֹתָן שֶׁכָּלוּ עַל סְמַךְ אוֹתוֹ שֶׁלֹּא כָלָה, הוֹאִיל וְהֵן בְּחָבִית אַחַת. וְהָכִי מִשְׁתְּמַע לְמִלְּתֵיהּ, מִמָּקוֹם שֶׁלֹּא כָלוּ לְמָקוֹם שֶׁכָּלוּ לְגַמְרֵי חַיָּבִין לְבַעֵר, אֲבָל לֹא כָלוּ כֻלָּן אֶלָּא מִקְצָתָן אוֹכֵל אַף מִמִּין הַכָּלֶה כָּל זְמַן שֶׁלֹּא כָלוּ כֻלָּן, דְּאוֹכְלִין עַל סְמַךְ הָאַחֲרוֹן. וְרַבִּי יְהוּדָה אוֹמֵר אוֹמְרִים לוֹ צֵא וְהָבֵא לְךָ אַף אַתָּה מֵאוֹתוֹ הַמִּין שֶׁכָּלָה כְּמוֹ שֶׁהֵבִיא זֶה הָאִישׁ וְלֹא תִמְצָא {ה}, הִלְכָּךְ אֵינוֹ אוֹכֵל אֶלָּא מֵהַמִּין שֶׁלֹּא כָלָה, דְּאֵין אוֹכְלִין מֵהַמִּינִין שֶׁכָּלוּ עַל סְמַךְ הַמִּין שֶׁלֹּא כָּלָה, וְחַיָּב לְבַעֵר הַמִּינִין שֶׁכָּלוּ. וַהֲלָכָה כְּרַבִּי יְהוּדָה, דְּקָאֵי בְשִׁיטְתֵיהּ דְּרַבָּן גַּמְלִיאֵל שֶׁהֲלָכָה כְמוֹתוֹ בְּמַסֶּכֶת שְׁבִיעִית פֶּרֶק הַפֵּיגָם: 

~ פרק ד - משנה ג
<B>מְקוֹם שֶׁנָּהֲגוּ שֶׁלֹּא לִמְכֹּר.</B> דְּהֶחְמִירוּ עַל עַצְמָן דִּלְמָא אָתֵי לִמְכֹּר גַּסָּה: <B>וּבְכָל מָקוֹם אֵין מוֹכְרִין לָהֶם בְּהֵמָה גַסָּה.</B> דְּגָזוּר רַבָּנָן שֶׁמָּא יַשְׁאִיל אוֹ יַשְׂכִּיר {ו} בְּהֶמְתּוֹ לְעוֹבֵד כּוֹכָבִים, וְאָדָם מְצֻוֶּה עַל שְׁבִיתַת בְּהֶמְתּוֹ. אִי נַמִּי, פְּעָמִים שֶׁמּוֹכְרָהּ לוֹ עֶרֶב שַׁבָּת עִם חֲשֵׁכָה, וְצוֹעֵק לָהּ הַיִּשְׂרָאֵל כְּדֵי שֶׁתֵּלֵךְ לִפְנֵי הַקּוֹנֶה, וְהִיא מַכֶּרֶת קוֹלוֹ וְהוֹלֶכֶת מֵחֲמָתוֹ, וְנִמְצָא מְחַמֵּר אַחַר בְּהֶמְתּוֹ {ז} בְּשַׁבָּת: <B>עֲגָלִים וּסְיָחִין.</B> קְטַנִּים, אַף עַל גַּב דְּלָאו בְּנֵי מְלָאכָה נִינְהוּ, מִחַלְּפֵי בִּמְכִירַת גְּדוֹלִים. וּשְׁבוּרִים מִחַלְּפֵי בִּמְכִירַת שְׁלֵמִים: <B>רַבִּי יְהוּדָה מַתִּיר בִּשְׁבוּרָה.</B> דְּאֵינָהּ בַּת מְלָאכָה לְעוֹלָם {ח}. אֲבָל בַּעֲגָלִים וּסְיָחִים מוֹדֶה, כֵּיוָן דִּלְכִי גָּדְלֵי הָווּ בְנֵי מְלָאכָה. וְאֵין הֲלָכָה כְּרַבִּי יְהוּדָה: <B>בֶּן בְּתֵירָא מַתִּיר בְּסוּס.</B> הוֹאִיל וְלִרְכִיבָה עוֹמֵד, וְהַחַי נוֹשֵׂא אֶת עַצְמוֹ {ט}. וְאֵין הֲלָכָה כְּבֶן בְּתֵירָא. וְעַל יְדֵי סַרְסוּר שָׁרֵי לִמְכֹּר בְּהֵמָה לְעוֹבֵד כּוֹכָבִים בִּזְמַן שֶׁאֵין הַבְּעָלִים מְצוּיִין שָׁם בְּעֵת הַמְּכִירָה, דְּלֵיכָּא לְמֵיחַשׁ שֶׁמָּא יַשְׁאִילֶנָּה וְיַשְׂכִּירֶנָּה, שֶׁהֲרֵי אֵינָהּ שֶׁלּוֹ. וְשֶׁמָּא תֵלֵךְ מֵחֲמַת קוֹלוֹ וְנִמְצָא מְחַמֵּר לְהָא נַמִּי לֵיכָּא לְמֵיחַשׁ, שֶׁאֵינָהּ מַכֶּרֶת אֶת קוֹלוֹ: 

~ פרק ד - משנה ד
<B>מְקוֹם שֶׁנָּהֲגוּ שֶׁלֹּא לֶאֱכֹל.</B> שֶׁנִּרְאֶה כְאוֹכֵל פְּסָחִים בְּחוּצָה לָאָרֶץ {י}: <B>שֶׁנָּהֲגוּ לְהַדְלִיק אֶת הַנֵּר בְּיוֹם הַכִּפּוּרִים.</B> מִפְּנֵי שֶׁיּוֹם הַכִּפּוּרִים אָסוּר בְּתַשְׁמִישׁ הַמִּטָּה, וְכָל זְמַן שֶׁהַנֵּר דּוֹלֵק לֹא יְשַׁמֵּשׁ שֶׁאָסוּר לָאָדָם לְשַׁמֵּשׁ מִטָּתוֹ לְאוֹר הַנֵּר: <B>שֶׁנָּהֲגוּ שֶׁלֹּא לְהַדְלִיק.</B> שֶׁמָּא יִרְאֶה אִשְׁתּוֹ וְתִשָּׂא חֵן בְּעֵינָיו וִישַׁמֵּשׁ: <B>וּמַדְלִיקִין בְּבָתֵּי כְנֵסִיּוֹת.</B> וּבְכָל מָקוֹם שֶׁאֵין אִישׁ וְאִשְׁתּוֹ מִתְיַחֲדִים שָׁם: 

~ פרק ד - משנה ה
<B>תַּלְמִידֵי חֲכָמִים בְּטֵלִים.</B> מִמְּלַאכְתָּן כָּל אוֹתוֹ הַיּוֹם, כְּדֵי שֶׁלֹּא יַסִּיחוּ דַעְתָּם מֵאֲבֵלוּת: <B>לְעוֹלָם יַעֲשֶׂה אָדָם עַצְמוֹ כְּתַלְמִיד חָכָם.</B> וְלֹא מֵחֲזֵי כְיֻהֲרָא, שֶׁהָרוֹאֶה אוֹתוֹ בָטֵל אוֹמֵר אֵין לוֹ מְלָאכָה לַעֲשׂוֹת וְלֹא מִפְּנֵי שֶׁנּוֹהֵג בּוֹ אִסּוּר {יא}: <B>וַחֲכָמִים אוֹמְרִים בִּיהוּדָה וְכוּ'.</B> חֲכָמִים סְבִירָא לְהוּ דַּעֲשִׂיַּת מְלָאכָה בְּעַרְבֵי פְסָחִים לָאו בְּמִנְהָגָא תַּלְיָא מִלְּתָא, אֶלָּא בִּיהוּדָה הָיוּ מַתִּירִים וּבַגָּלִיל אוֹסְרִים אִסּוּר גָּמוּר, וְלֹא מִכֹּחַ מִנְהָג: <B>הַלַּיְלָה.</B> לֵיל אַרְבָּעָה עָשָׂר, לְאַנְשֵׁי גָלִיל שֶׁאוֹסְרִים לַעֲשׂוֹת מְלָאכָה בְּעַרְבֵי פְסָחִים: <B>בֵּית שַׁמַּאי אוֹסְרִים.</B> לָהֶם כְּכָל שְׁאָר יָמִים טוֹבִים שֶׁאֲסוּרִים בַּעֲשִׂיַּת מְלָאכָה, שֶׁהַלַּיְלָה הוֹלֵךְ אַחַר הַיּוֹם: <B>וּבֵית הִלֵּל מַתִּירִים.</B> מִידֵי דַּהֲוָה אַתַּעֲנִית, שֶׁהַיּוֹם אָסוּר בַּאֲכִילָה וְהַלַּיְלָה מֻתָּר {יב}: 

~ פרק ד - משנה ו
<B>כָּל מְלָאכָה.</B> שֶׁהִיא לְצֹרֶךְ הַמּוֹעֵד וְהִתְחִיל בָּהּ קֹדֶם אַרְבָּעָה עָשָׂר, גּוֹמְרָהּ בְּאַרְבָּעָה עָשָׂר, וַאֲפִלּוּ בְּמָקוֹם שֶׁנָּהֲגוּ שֶׁלֹּא לַעֲשׂוֹת מְלָאכָה. אֲבָל מְלָאכָה שֶׁאֵינָהּ לְצֹרֶךְ הַמּוֹעֵד, בְּמָקוֹם שֶׁנָּהֲגוּ לַעֲשׂוֹת מְלָאכָה עוֹשִׂין, וּמָקוֹם שֶׁנָּהֲגוּ שֶׁלֹּא לַעֲשׂוֹת, אֲפִלּוּ הִתְחִיל בָּהּ קֹדֶם אַרְבָּעָה עָשָׂר אֵינוֹ גּוֹמְרָהּ: <B>חַיָּטִים.</B> שָׁרֵי בְאַרְבָּעָה עָשָׂר בְּכָל מָקוֹם, שֶׁכֵּן מָצִינוּ בָהֶן בְּחֻלּוֹ שֶׁל מוֹעֵד קֻלָּא יוֹתֵר מִשְּׁאָר אֻמָּנֻיּוֹת, שֶׁהֶדְיוֹט שֶׁאֵינוֹ אֻמָּן בְּכָךְ תּוֹפֵר כְּדַרְכּוֹ, הִלְכָּךְ בְּאַרְבָּעָה עָשָׂר דְּקִיל מֵחֹל הַמּוֹעֵד אֲפִלּוּ אֻמָּן נַמִּי שָׁרֵי: <B>וְהַסַּפָּרִים וְהַכּוֹבְסִין.</B> שֶׁכֵּן הַבָּא מִמְּדִינַת הַיָּם וְהַיּוֹצֵא מִבֵּית הָאֲסוּרִים מְסַפְּרִים וּמְכַבְּסִים בְּחֹל הַמּוֹעֵד, וְכֵיוָן דְּאַשְׁכְּחָן בָּהֶן צַד הֶתֵּר בְּחֹל הַמּוֹעֵד, בְּאַרְבָּעָה עָשָׂר דְּקִיל שָׁרֵי לְכֻלֵּי עָלְמָא: <B>אַף הָרַצְעָנִים.</B> שֶׁכֵּן עוֹלֵי רְגָלִים מְתַקְּנִין מִנְעֲלֵיהֶן בְּחֹל הַמּוֹעֵד. וַחֲכָמִים סָבְרֵי אֵין לְמֵדִין תְּחִלַּת מְלֶאכֶת רַצְעָנִים שֶׁעוֹשִׂין מִנְעָלִים חֲדָשִׁים תְּחִלָּה, מִסּוֹף מְלָאכָה תִּקּוּן מִנְעָלִים שֶׁל עוֹלֵי רְגָלִים. וַהֲלָכָה כַּחֲכָמִים: 

~ פרק ד - משנה ז
<B>מוֹשִׁיבִין שׁוֹבָכִין.</B> שׁוֹבְכֵי יוֹנִים שֶׁיִּהְיוּ יוֹשְׁבִים לְגַדֵּל אֶפְרוֹחִים, מוֹשִׁיבִין אוֹתָם לְכַתְּחִלָּה בְּאַרְבָּעָה עָשָׂר: <B>וְתַרְנְגֹלֶת שֶׁבָּרְחָה.</B> בְּחֻלּוֹ שֶׁל מוֹעֵד. דְּאִלּוּ בְּאַרְבָּעָה עָשָׂר הַשְׁתָּא אוֹתוֹבֵי שׁוֹבָכִין לְכַתְּחִלָּה אָמַרְתְּ דְּשָׁרֵי, אַהְדוֹרֵי מִבַּעְיָא. אֶלָּא הַתַּרְנְגֹלֶת שֶׁבָּרְחָה בְּחֻלּוֹ שֶׁל מוֹעֵד קָאָמַר דְּמַחֲזִירִין, וְהוּא שֶׁיָּשְׁבָה עַל הַבֵּיצִים שְׁלֹשָׁה יָמִים קֹדֶם שֶׁבָּרְחָה, דְּשׁוּב אֵין הַבֵּיצִים רְאוּיִים לַאֲכִילָה וְדָבָר הָאָבֵד הוּא, הִלְכָּךְ אִם מֵתָה מוֹשִׁיב אַחֶרֶת תַּחְתֶּיהָ מִשּׁוּם הֶפְסֵד דְּבֵיצִים {טו}: <B>גּוֹרְפִין.</B> מַשְׁלִיכִין לַחוּץ: <B>וּבַמּוֹעֵד.</B> שֶׁחָמוּר יוֹתֵר, אֵין מַשְׁלִיכִין לַחוּץ אֶלָּא מְסַלְּקִין לַצְּדָדִין: <B>מוֹלִיכִין וּמְבִיאִין כֵּלִים מִבֵּית הָאֻמָּן.</B> בְּאַרְבָּעָה עָשָׂר. וְאַף עַל פִּי שֶׁאֵינוֹ לְצֹרֶךְ הַמּוֹעֵד: 

~ פרק ד - משנה ח
<B>עָשׂוּ אַנְשֵׁי יְרִיחוֹ.</B> הָיוּ נוֹהֲגִין לַעֲשׂוֹת אַנְשֵׁי יְרִיחוֹ: <B>מַרְכִּיבִין דְּקָלִים.</B> עָנָף רַךְ שֶׁל דֶּקֶל זָכָר מַרְכִּיבוֹ בְדֶקֶל נְקֵבָה, שֶׁהַזָּכָר עוֹשֶׂה פֵרוֹת וְהַנְּקֵבָה אֵינָהּ עוֹשָׂה פֵרוֹת: <B>כָּל הַיּוֹם.</B> כְּלוֹמַר בְּאַרְבָּעָה עָשָׂר: <B>וְכוֹרְכִין אֶת שְׁמַע.</B> שֶׁלֹּא הָיוּ אוֹמְרִים בָּרוּךְ שֵׁם כְּבוֹד מַלְכוּתוֹ לְעוֹלָם וָעֶד בִּקְרִיאַת שְׁמַע. פֵּרוּשׁ אַחֵר שֶׁלֹּא הָיוּ מַפְסִיקִין בֵּין אֶחָד לִוְאָהַבְתָּ, שֶׁצָּרִיךְ לְהַאֲרִיךְ בְּאֶחָד וּלְהַפְסִיק בֵּין מַלְכוּת שָׁמַיִם לִדְבָרִים אֲחֵרִים {טז}: <B>וְקוֹצְרִין וְגוֹדְשִׁין.</B> עוֹשִׂין גָּדִישׁ מִן הֶחָדָשׁ לִפְנֵי הָעֹמֶר, וְלֹא חָיְשִׁינַן דִּלְמָא אָתֵי לְמֵיכַל מִנֵּיהּ: <B>וְלֹא מִחוּ בְיָדָם.</B> כָּל הַשִּׁשָּׁה דְבָרִים שֶׁעָשׂוּ, כֻּלָּם שֶׁלֹּא בִרְצוֹן חֲכָמִים הָיוּ עוֹשִׂין, אֶלָּא שֶׁעַל אֵלּוּ הַשְּׁלֹשָׁה לֹא מִחוּ וְעַל שְׁלֹשָׁה הָאַחֲרוֹנִים מִחוּ: <B>מַתִּירִין לֶאֱכֹל גִּמְזִיּוֹת שֶׁל הֶקְדֵּשׁ.</B> גִּדּוּלִים שֶׁגָּדְלוּ בְּאִילָן שֶׁל הֶקְדֵּשׁ, דְּקָסָבְרֵי אֵין אִסּוּר אֶלָּא הַפְּרִי עַצְמוֹ שֶׁהֻקְדַּשׁ. וְאִית סְפָרִים דְּגָרְסֵי מַתְּזִיר, כְּלוֹמַר חוֹתְכִים וְכוֹרְתִים עַנְפֵי אִילָנוֹת שֶׁל הֶקְדֵּשׁ שֶׁצָּמְחוּ אַחַר שֶׁהִקְדִּישׁוּ הָאִילָן, לֵהָנוֹת מֵהֶן: <B>וְאוֹכְלִין.</B> בְּשַׁבָּת וְיוֹם טוֹב פֵּרוֹת שֶׁנִּמְצְאוּ תַּחַת הָאִילָן, וְלֹא נוֹדַע אִם נָשְׁרוּ מֵאֶמֶשׁ וְהֵם מֻתָּרִים, אוֹ נָשְׁרוּ הַיּוֹם וַאֲסוּרִים: <B>וְנוֹתְנִים פֵּאָה לַיָּרָק.</B> וַאֲנַן קָיְמָא לָן דְּכָל דָּבָר שֶׁאֵין אָדָם מַכְנִיסוֹ לְקִיּוּם אֵינוֹ חַיָּב בְּפֵאָה, וְיָרָק דָּבָר שֶׁאֵין מַכְנִיסוֹ לְקִיּוּם הוּא {יט}: <B>וּמִחוּ בְיָדָם חֲכָמִים.</B> מִשּׁוּם דְּקָא מַפְקְעֵי לַהּ מִן הַמַּעֲשֵׂר, וְהָעֲנִיִּים אוֹכְלִים אוֹתָהּ בְּטִבְלָם, כִּסְבוּרִין שֶׁהוּא פֵאָה, וּפֵאָה פְטוּרָה מִן הַמַּעֲשֵׂר מִשּׁוּם דְּהֶפְקֵר הִיא: 

~ פרק ד - משנה ט
<B>גֵּרַר עַצְמוֹת אָבִיו.</B> מִשּׁוּם כַּפָּרָה. וְלֹא קְבָרוֹ לְפִי כְבוֹדוֹ עַל מִטָּה נָאָה, כְּדֵי שֶׁיִּתְגַּנֶּה עַל רִשְׁעוֹ וְיִוָּסְרוּ הָרְשָׁעִים: <B>כִּתֵּת נְחַשׁ הַנְּחֹשֶׁת.</B> כְּדִכְתִיב בְּדִבְרֵי הַיָּמִים, לְפִי שֶׁהָיוּ טוֹעִין אַחֲרָיו: <B>וְגָנַז סֵפֶר רְפוּאוֹת.</B> לְפִי שֶׁלֹּא הָיָה לִבָּם נִכְנָע עַל חֳלְיָם אֶלָּא מִתְרַפְּאִים מִיָּד {כא}. וְהָרַמְבַּ"ם פֵּרֵשׁ, סֵפֶר רְפוּאוֹת, סֵפֶר מוֹדִיעַ מֵעִנְיְנֵי צוּרוֹת הַכּוֹכָבִים וְהַטֶּלֶסְמָאוֹת, שֶׁצּוּרָה פְלוֹנִית הָעֲשׂוּיָה בִּזְמַן וְעֵת יָדוּעַ מְרַפֵּאת מֵחֹלִי פְלוֹנִי {כב}, וְזֶה הָיָה קָרוֹב לְהַטְעוֹת הַבְּרִיּוֹת אַחַר עֲבוֹדַת כּוֹכָבִים וּלְכָךְ גְּנָזוֹ: <B>עִבֵּר נִיסָן בְּנִיסָן.</B> לְאַחַר שֶׁנִּכְנַס נִיסָן נִמְלַךְ וְעָשָׂה אֲדָר שֵׁנִי. וְהַכָּתוּב אוֹמֵר (שְׁמוֹת יב) הַחֹדֶשׁ הַזֶּה לָכֶם, זֶה נִיסָן, וְאֵין אַחֵר נִיסָן. וְלֹא עִבֵּר חִזְקִיָּה לְאַחַר שֶׁנִּכְנַס נִיסָן מַמָּשׁ, אֶלָּא יוֹם שְׁלֹשִׁים שֶׁל אֲדָר עִבֵּר אֶת הַשָּׁנָה, וְאֲנַן קָיְמָא לָן אֵין מְעַבְּרִין אֶת הַשָּׁנָה בִּשְׁלֹשִׁים שֶׁל אֲדָר, הוֹאִיל וְרָאוּי לְקָבְעוֹ נִיסָן: 

^ פרק ה

~ פרק ה - משנה א
<B>תָּמִיד נִשְׁחָט.</B> תָּמִיד שֶׁל בֵּין הָעַרְבַּיִם נִשְׁחָט כָּל שְׁאָר יְמוֹת הַשָּׁנָה בִּשְׁמֹנֶה וּמֶחֱצָה. דִּזְמַן שְׁחִיטַת הַתָּמִיד מִכִּי יִנָּטוּ צִלְלֵי עֶרֶב שֶׁהוּא מִשֵּׁשׁ שָׁעוֹת וּמֶחֱצָה וּלְמַעְלָה שֶׁחַמָּה נוֹטָה לַמַּעֲרָב, שֶׁחֲצִי שֵׁשׁ וַחֲצִי שֶׁבַע הִיא עוֹמֶדֶת בְּאֶמְצַע הָרָקִיעַ וְאֵין צֵל נוֹטֶה אֶלָּא צֵל כָּל אָדָם תַּחְתָּיו {א}. וּמְאַחֲרִין שְׁחִיטָתוֹ שְׁתֵּי שָׁעוֹת אַחַר זְמַנּוֹ מִפְּנֵי נְדָרִים וּנְדָבוֹת, שֶׁאִי אֶפְשָׁר לְהַקְרִיבָם אַחַר תָּמִיד שֶׁל בֵּין הָעַרְבַּיִם, כְּדִכְתִיב (וַיִּקְרָא ו) וְהִקְטִיר עָלֶיהָ חֶלְבֵי הַשְּׁלָמִים, עַל עוֹלַת הַבֹּקֶר הַשְׁלֵם כָּל הַקָּרְבָּנוֹת כֻּלָּן {ב}, שֶׁלֹּא יְהֵא דָּבָר מְאֻחָר לְתָמִיד שֶׁל בֵּין הָעַרְבַּיִם. וַאֲפִלּוּ בְשַׁבָּת שֶׁאֵין קְרֵבִים נְדָרִים וּנְדָבוֹת, מְאַחֲרִים זְמַן שְׁחִיטַת תָּמִיד שֶׁל בֵּין הָעַרְבַּיִם מִשּׁוּם סְרַךְ נְדָרִים וּנְדָבוֹת דְּחֹל. וּבְעֶרֶב פֶּסַח שֶׁהַפֶּסַח קָרֵב אַחַר תָּמִיד שֶׁל בֵּין הָעַרְבַּיִם, מַקְדְּמִינַן לֵיהּ שָׁעָה אַחַת וְעָבְדִינַן לֵיהּ בְּשֶׁבַע וּמֶחֱצָה: <B>חָל לִהְיוֹת בְּעֶרֶב שַׁבָּת.</B> דְּאִיכָּא נַמִּי צְלִיַּת הַפֶּסַח דְּלֹא דָחְיָא שַׁבָּת וְצָרִיךְ לִצְלוֹתוֹ מִבְּעוֹד יוֹם {ג}, מַקְדְּמִינַן לֵיהּ וּמוֹתְבִינַן לֵיהּ אַדִּינֵיהּ, שֶׁיִּהְיֶה נִשְׁחָט בְּשֵׁשׁ וּמֶחֱצָה: <B>וְקָרֵב בְּשֶׁבַע וּמֶחֱצָה.</B> גְּמַר הַקְרָבָתוֹ בְּשֶׁבַע וּמֶחֱצָה, שֶׁשּׁוֹהִין שָׁעָה אַחַת בַּעֲשִׂיָּתוֹ: 

~ פרק ה - משנה ב
<B>שֶׁשְּׁחָטוֹ שֶׁלֹּא לִשְׁמוֹ.</B> כְּגוֹן שֶׁשְּׁחָטוֹ לְשֵׁם שְׁלָמִים, אוֹ קִבֵּל הַדָּם בַּמִּזְרָק, אוֹ הוֹלִיךְ הַדָּם לַמִּזְבֵּחַ, אוֹ זָרַק הַדָּם עַל גַּבֵּי הַמִּזְבֵּחַ, שֶׁלֹּא לִשְׁמוֹ. שֶׁבְּאַרְבַּע עֲבוֹדוֹת הַלָּלוּ הַמַּחֲשָׁבָה {ד} פוֹסֶלֶת הַזֶּבַח: <B>אוֹ לִשְׁמוֹ וְשֶׁלֹּא לִשְׁמוֹ.</B> כְּגוֹן שֶׁשָּׁחַט לִשְׁמוֹ וְקִבֵּל הַדָּם שֶׁלֹּא לִשְׁמוֹ: <B>אוֹ שֶׁלֹּא לִשְׁמוֹ.</B> הַךְ סֵיפָא אַשְׁמְעִינַן דִּמְחַשְּׁבִים מֵעֲבוֹדָה לַעֲבוֹדָה {ה}, שֶׁאִם חָשַׁב בִּשְׁעַת עֲבוֹדָה זוֹ עַל חֲבֶרְתָּהּ לַעֲשׂוֹתָהּ בְּמַחֲשָׁבָה פְסוּלָה, כְּגוֹן דְּאָמַר הֲרֵינִי שׁוֹחֵט לִשְׁמוֹ עַל מְנָת לִזְרֹק דָּמוֹ שֶׁלֹּא לִשְׁמוֹ, נִפְסָל הַזֶּבַח מִיָּד, וַאֲפִלּוּ לֹא עָשָׂה הַשְּׁנִיָּה בְּמַחֲשָׁבָה פְסוּלָה כְּמוֹ שֶׁחָשַׁב. וְהָכִי מַשְׁמָעוּתָא דְמַתְנִיתִין, אוֹ שֶׁחָשַׁב בִּשְׁעַת שְׁחִיטָה לִזְרֹק הַדָּם שֶׁלֹּא לִשְׁמוֹ וְשָׁחַט לִשְׁמוֹ, פָּסוּל. וּפֶסַח דְּפָסוּל שֶׁלֹּא לִשְׁמוֹ נָפְקָא לָן מִקְּרָא, דִּכְתִיב (שְׁמוֹת יב) וַאֲמַרְתֶּם זֶבַח פֶּסַח הוּא, עַד שֶׁיִּהְיֶה הַזֶּבַח לְשֵׁם פֶּסַח, וְהוּא מַשְׁמַע לְעַכֵּב: 

~ פרק ה - משנה ג
<B>שְׁחָטוֹ שֶׁלֹּא לְאוֹכְלָיו.</B> חוֹלֶה וְזָקֵן וְקָטָן שֶׁאֵין יְכוֹלִין לֶאֱכֹל כַּזַּיִת בָּשָׂר, וְאֵין בּוֹ מְנוּיִין אֲחֵרִים אֶלָּא הֵן, פָּסוּל, דִּלְפִי אָכְלוֹ כְּתִיב (שָׁם), הָרָאוּי לֶאֱכֹל: <B>שֶׁלֹּא לִמְנוּיָיו.</B> נִמְנוּ עָלָיו חֲבוּרָה זוֹ וּשְׁחָטוֹ לְשֵׁם חֲבוּרָה אַחֶרֶת: <B>לַעֲרֵלִים.</B> לְיִשְׂרְאֵלִים שֶׁמֵּתוּ אֲחֵיהֶם מֵחֲמַת מִילָה, וְהָנֵי פְּסוּלִים לֶאֱכֹל פֶּסַח, דִּכְתִיב (שָׁם) וְכָל עָרֵל לֹא יֹאכַל בּוֹ. וּטְמֵאִים נַמִּי אֲסוּרִין בְּקָדָשִׁים, וּבְכָרֵת הֵן עַל אֲכִילָתָן: <B>לְאוֹכְלָיו וְשֶׁלֹּא לְאוֹכְלָיו כָּשֵׁר.</B> וְלֹא דָמִי לִשְׁמוֹ וְשֶׁלֹּא לִשְׁמוֹ דְּפָסוּל, דְּהָתָם פְּסוּלוֹ בְגוּפוֹ, שֶׁהַמַּחֲשָׁבָה שֶׁפּוֹסַלְתּוֹ הָיְתָה בְגוּפוֹ שֶׁל קָרְבָּן, אֲבָל לְאוֹכְלָיו וְשֶׁלֹּא לְאוֹכְלָיו אֵין הַמַּחֲשָׁבָה הַפּוֹסֶלֶת בְּגוּפוֹ שֶׁל קָרְבָּן אֶלָּא בְדָבָר שֶׁהוּא חוּץ מִמֶּנּוּ: <B>מְמָרֵס בְּדָמוֹ.</B> שֶׁלֹּא יִקְרַשׁ, כְּדֵי שֶׁיְּהֵא רָאוּי לִזְרִיקָה: <B>וְאִם זָרַק קֹדֶם לַתָּמִיד כָּשֵׁר.</B> דְּאַף עַל גַּב דְּפֶסַח מְאֻחָר לַתָּמִיד, מִשּׁוּם דִּכְתִיב בֵּיהּ בָּעֶרֶב וּבֵין הָעַרְבַּיִם, לֹא מִפְסַל בְּהָכִי: 

~ פרק ה - משנה ד
<B>הַשּׁוֹחֵט אֶת הַפֶּסַח עַל הֶחָמֵץ.</B> כְּלוֹמַר וּבִשְׁעַת שְׁחִיטָה הָיָה חָמֵץ בִּרְשׁוּת הַשּׁוֹחֵט אוֹ אֶחָד מִבְּנֵי חֲבוּרָה {ח}, אֲפִלּוּ לֹא הָיָה הֶחָמֵץ בָּעֲזָרָה {ט}: <B>עוֹבֵר בְּלֹא תַעֲשֶׂה.</B> דְּלֹא תִשְׁחַט עַל חָמֵץ דַּם זִבְחִי (שְׁמוֹת לד). וְאֵין הַזֶּבַח נִפְסָל {י}: <B>אַף הַתָּמִיד.</B> שֶׁל בֵּין הָעַרְבַּיִם דְּעַרְבֵי פְסָחִים שֶׁשְּׁחָטוֹ עַל חָמֵץ, שֶׁהָיָה חָמֵץ בִּרְשׁוּת הַשּׁוֹחֵט אוֹ הַמַּקְרִיב {יא}, עוֹבֵר בְּלָאו, דְּדָרֵישׁ זִבְחִי, הַמְיֻחָד לִי {יב}, וְהוּא הַתָּמִיד. וְאֵין הֲלָכָה כְּרַבִּי יְהוּדָה: <B>רַבִּי שִׁמְעוֹן אוֹמֵר הַפֶּסַח בְּאַרְבָּעָה עָשָׂר.</B> שֶׁשְּׁחָטוֹ עַל חָמֵץ, לִשְׁמוֹ חַיָּב, מִשּׁוּם לֹא תִשְׁחַט עַל חָמֵץ, דְּפֶסַח כָּשֵׁר הוּא וּשְׁחִיטָה רְאוּיָה הִיא וּשְׁמָהּ שְׁחִיטָה: <B>שֶׁלֹּא לִשְׁמוֹ פָּטוּר.</B> דְּפָסוּל הוּא, וּשְׁחִיטָה שֶׁאֵינָהּ רְאוּיָה הִיא וְלָאו שְׁמָהּ שְׁחִיטָה: <B>וּשְׁאָר כָּל הַזְּבָחִים.</B> שֶׁנִּשְׁחֲטוּ בְאַרְבָּעָה עָשָׂר אַחַר חֲצוֹת עַל הֶחָמֵץ: <B>בֵּין לִשְׁמָן בֵּין שֶׁלֹּא לִשְׁמָן פָּטוּר.</B> וְאַף עַל פִּי שֶׁכְּשֵׁרִים הֵן, כְּדִתְנַן כָּל הַזְּבָחִים שֶׁנִּזְבְּחוּ שֶׁלֹּא לִשְׁמָן כְּשֵׁרִים וְכוּ', אַף עַל פִּי כֵן פָּטוּר, דִּכְתִיב זִבְחִי זִבְחִי שְׁתֵּי פְעָמִים, לֹא תִשְׁחַט עַל חָמֵץ דַּם זִבְחִי וְלֹא תִזְבַּח עַל חָמֵץ דַּם זִבְחִי (שָׁם כג), וּלְמַאי הִלְכְתָא פַּלְגִינְהוּ רַחֲמָנָא וְלֹא כְתַב זְבָחַי בְּחַד קְרָא וְהַכֹּל בְּמַשְׁמָע בֵּין פֶּסַח בֵּין שְׁאָר זְבָחִים, לוֹמַר לְךָ בִּזְמַן דְּאִיכָּא זֶבַח, דְּהַיְנוּ בְּאַרְבָּעָה עָשָׂר דְּאִיכָּא פֶסַח, לֹא מִחַיַּב אַשְּׁאָר זְבָחִים, וּבִזְמַן דְּלֵיכָּא זֶבַח, כְּגוֹן בְּתוֹךְ הַפֶּסַח, מִחַיַּב אַשְּׁאָר זְבָחִים אִם שְׁחָטָן עַל חָמֵץ: <B>וּבַמּוֹעֵד.</B> בְּתוֹךְ הַפֶּסַח, אִם לִשְׁמוֹ שְׁחָטוֹ לַפֶּסַח עַל הֶחָמֵץ: <B>פָּטוּר.</B> מִלֹּא תִשְׁחַט, דְּפֶסַח שֶׁלֹּא בִזְמַנּוֹ לִשְׁמוֹ פָּסוּל, וְהַוְיָא לַהּ שְׁחִיטָה שֶׁאֵינָהּ רְאוּיָה: <B>שֶׁלֹּא לִשְׁמוֹ.</B> אֶלָּא לְשֵׁם שְׁלָמִים: <B>חַיָּב.</B> דִּלְהָכִי קָאֵי {יד}, וְהַוְיָא לַהּ שְׁחִיטָה רְאוּיָה, וְחַיָּב מִשּׁוּם לֹא תִשְׁחַט, בַּהֲדֵי לָאו דְּלֹא יֵרָאֶה וְלֹא יִמָּצֵא {טו}: <B>וּשְׁאָר כָּל הַזְּבָחִים.</B> שֶׁנִּזְבְּחוּ בְּתוֹךְ הַמּוֹעֵד עַל חָמֵץ: <B>בֵּין לִשְׁמָן בֵּין שֶׁלֹּא לִשְׁמָן חַיָּב.</B> דִּקְרָא אַשְּׁאָר זְבָחִים נַמִּי אַזְהַר: <B>חוּץ מִן הַחַטָּאת שֶׁשְּׁחָטָהּ שֶׁלֹּא לִשְׁמָהּ.</B> דִּפְסוּלָה הִיא, מִשּׁוּם דִּכְתִיב בִּשְׁחִיטָתָהּ חַטָּאת הִיא, הִיא וְלֹא הַנִּשְׁחֲטָה שֶׁלֹּא לִשְׁמָהּ: 

~ פרק ה - משנה ה
<B>הַפֶּסַח נִשְׁחָט בְּשָׁלֹשׁ כִּתּוֹת.</B> [בֵּין שֶׁהַצִּבּוּר מְרֻבִּים], בֵּין שֶׁהַצִּבּוּר מֻעָטִים וִיכוֹלִים כֻּלָּן לִשְׁחֹט בְּבַת אַחַת, מִצְוָה לֵחָלֵק לְשָׁלֹשׁ כִּתּוֹת זוֹ אַחַר זוֹ: <B>שֶׁנֶּאֱמַר וְשָׁחֲטוּ אֹתוֹ כָּל קְהַל עֲדַת יִשְׂרָאֵל.</B> קָהָל, וְעֵדָה, וְיִשְׂרָאֵל. הֲרֵי שָׁלֹשׁ כִּתּוֹת: <B>בָּזִיכֵי.</B> כַּפּוֹת {טז} גְּדוֹלוֹת לְקַבֵּל בָּהֶם הַדָּם: <B>שׁוּרָה שֶׁכֻּלָּהּ כֶּסֶף כֶּסֶף.</B> דְּהָכִי שַׁפִּיר טְפֵי: <B>וְלֹא הָיוּ לַבָּזִיכִים שׁוּלַיִם.</B> רְחָבִים הָיוּ מִלְמַעְלָה וְתַחְתֵּיהֶם חַדִּים, כְּדֵי שֶׁלֹּא יוּכְלוּ לֵישֵׁב עַל הַקַּרְקַע: <B>שֶׁמָּא יַנִּיחוּם.</B> הַכֹּהֲנִים לֵישֵׁב עַל הַקַּרְקַע עַד שֶׁיְּקַבֵּל דָּם אַחֵר, מֵחֲמַת שֶׁהֵם מְרֻבִּים, וְיִשְׁכְּחוּם וְיִקְרַשׁ הַדָּם וְלֹא יִהְיֶה רָאוּי לִזָּרֵק: 

~ פרק ה - משנה ו
<B>שָׁחַט יִשְׂרָאֵל.</B> אִם יִרְצֶה, שֶׁהַשְּׁחִיטָה כְשֵׁרָה בְזָר בְּכָל הַקָּרְבָּנוֹת: <B>וְקִבֵּל כֹּהֵן.</B> הַדָּם בַּבָּזֵךְ {יח}, שֶׁמִּקַּבָּלָה וָאֵילָךְ מִצְוַת כְּהֻנָּה: <B>נוֹתְנוֹ לַחֲבֵרוֹ.</B> שֶׁהֲרֵי כְּשׁוּרָה הֵן עוֹמְדִים: <B>וַחֲבֵרוֹ לַחֲבֵרוֹ.</B> הָא קָא מַשְׁמַע לָן דִּבְרֹב עַם הַדְרַת מֶלֶךְ: <B>וּמְקַבֵּל אֶת הַמָּלֵא.</B> מִיַּד הַנּוֹתֵן, תְּחִלָּה, וְאַחַר כָּךְ מַחֲזִיר אֶת הָרֵיקָן. אֲבָל אִפְּכָא, מַחֲזִיר אֶת הָרֵיקָן בְּרֵישָׁא לֹא, דְּמִכִּי מוֹשִׁיט לֵיהּ הַאי מִיָּד בָּעֵי לְקַבּוֹלֵי, דְּאֵין מַעֲבִירִין עַל הַמִּצְוֹת: <B>זְרִיקָה אַחַת.</B> בַּבָּזֵךְ עַצְמוֹ, וְלֹא מַתָּנָה בְאֶצְבַּע, שֶׁאֵין לְךָ קָרְבָּן שֶׁטָּעוּן אֶצְבַּע אֶלָּא חַטָּאת לְבַדָּהּ דִּכְתִיב (וַיִּקְרָא ד) בְּאֶצְבָּעוֹ: <B>כְּנֶגֶד הַיְסוֹד.</B> בָּרוּחוֹת שֶׁבַּמִּזְבֵּחַ שֶׁהַיְסוֹד תַּחְתֵּיהֶן, וְזוֹרֵק לִזְקִיפָתוֹ שֶׁל מִזְבֵּחַ וְהוּא נוֹפֵל לַיְסוֹד. וּלְפִי שֶׁאֵין הַיְסוֹד מַקִּיף כָּל הַמִּזְבֵּחַ אֶלָּא אֶת הַצָּפוֹן וְאֶת הַמַּעֲרָב, וְאוֹכֵל בַּדָּרוֹם אַמָּה אַחַת וּבַמִּזְרָח אַמָּה אַחַת כְּמוֹ שֶׁמְּפֹרָשׁ בְּמַסֶּכֶת מִדּוֹת, לְכָךְ הֻצְרַךְ לוֹמַר נֶגֶד הַיְסוֹד: 

~ פרק ה - משנה ז
<B>קָרְאוּ אֶת הַהַלֵּל.</B> כָּל הַשָּׁלֹשׁ כִּתּוֹת: <B>אִם גָּמְרוּ שָׁנוּ.</B> כְּשֶׁהָיוּ מַתְחִילִים לִשְׁחֹט הָיוּ מַתְחִילִים לִקְרוֹת, וְאִם רַבּוּ הַפְּסָחִים וּמָשַׁךְ זְמַן שְׁחִיטָתָן עַד שֶׁגָּמְרוּ וַעֲדַיִן רַבִּים לִשְׁחֹט, חוֹזְרִים וְקוֹרִין שְׁנִיָּה. וְאִם קָרְאוּ שְׁנִיָּה וַעֲדַיִן לֹא גָמְרוּ שְׁחִיטַת הַפְּסָחִים שֶׁל אוֹתָהּ הַכַּת, חוֹזְרִין וְקוֹרִין שְׁלִישִׁית. וְכֵן כַּת שְׁנִיָּה וּשְׁלִישִׁית: <B>אַף עַל פִּי שֶׁמֵּעוֹלָם לֹא שִׁלְּשׁוּ.</B> שֶׁהַכֹּהֲנִים הָיוּ רַבִּים וּזְרִיזִין: <B>לֹא הִגִּיעוּ לְאָהַבְתִּי.</B> אֲפִלּוּ פַּעַם רִאשׁוֹנָה: 

~ פרק ה - משנה ח
<B>שֶׁהַכֹּהֲנִים הָיוּ מְדִיחִין אֶת הָעֲזָרָה.</B> מִפְּנֵי שֶׁהַדָּמִים מְרֻבִּים הָיוּ מְדִיחִין אוֹתָהּ בְּשַׁבָּת. שֶׁאַמַּת הַמַּיִם הָיְתָה מְהַלֶּכֶת בָּעֲזָרָה, וּכְשֶׁהֵן רוֹצִים לְהָדִיחַ פּוֹקְקִים אֶת נֶקֶב יְצִיאָתָהּ וְהַמַּיִם פּוֹשְׁטִים עַל כָּל גְּדוֹתֶיהָ וּמְדִיחִין כָּל הָעֲזָרָה [שֶׁהָעֲזָרָה רִצְפָּה שֶׁל שַׁיִשׁ הָיְתָה כֻלָּהּ], וְאַחַר כָּךְ פּוֹתְחִין הַנֶּקֶב וְהַמַּיִם יוֹצְאִים: <B>מִדַּם הַתַּעֲרֹבוֹת.</B> הַמֻּטָּל עַל הָרִצְפָּה {כג}. וְאֵין הֲלָכָה כְּרַבִּי יְהוּדָה: 

~ פרק ה - משנה ט
<B>אֻנְקְלָיוֹת.</B> מַסְמֵרִים שֶׁרָאשֵׁיהֶן כְּפוּפִים לְמַעְלָה: <B>וּבָעַמּוּדִים.</B> שֶׁהָיוּ קְבוּעִין בְּבֵית הַמִּטְבָּחַיִם בָּעֲזָרָה עַמּוּדִים קְטַנִּים נִקְרָאִים נַנָּסִים: <B>חֲלָקִים.</B> מְפֻצֶּלֶת קְלִפָּתָן: <B>שֶׁחָל לִהְיוֹת בְּשַׁבָּת.</B> וְאֵין יָכוֹל לְטַלְטֵל הַמַּקְלוֹת {כה}: <B>יָדוֹ עַל כֶּתֶף חֲבֵרוֹ.</B> וְתוֹלֶה אוֹתוֹ בְּגִידֵי אַרְכֻּבּוֹתָיו בִּזְרוֹעוֹ. וְאֵין הֲלָכָה כְּרַבִּי אֱלִיעֶזֶר, שֶׁמֻּתָּר לְטַלְטֵל אוֹתָן הַמַּקְלוֹת, דְּאֵין שְׁבוּת בַּמִּקְדָּשׁ: 

~ פרק ה - משנה י
<B>אֵמוּרָיו.</B> הַחֲלָבִים {כו} הַקְּרֵבִים {כז} עַל גַּבֵּי הַמִּזְבֵּחַ: <B>בְּמָגִיס.</B> בִּקְעָרָה. תַּרְגּוּם קַעֲרוֹתָיו מָגִיסוֹהִי: <B>יָשְׁבָה לָהּ בְּהַר הַבַּיִת.</B> בְּשַׁבָּת קָאָמַר, שֶׁאֵין יְכוֹלִין לְהוֹלִיךְ פִּסְחֵיהֶן: <B>בַּחֵיל.</B> בֵּין הַסּוֹרֵג לְחוֹמַת הָעֲזָרָה שֶׁל נָשִׁים בִּתְחִלַּת עֲלִיַּת הַבַּיִת: <B>חֲשֵׁכָה יָצְאוּ וְצָלוּ אֶת פִּסְחֵיהֶן.</B> שֶׁאֵין צְלִיַּת הַפֶּסַח דּוֹחָה אֶת הַשַּׁבָּת: 

^ פרק ו

~ פרק ו - משנה א
<B>אֵלּוּ דְבָרִים בַּפֶּסַח דּוֹחִין אֶת הַשַּׁבָּת.</B> פֶּסַח דּוֹחֶה אֶת הַשַּׁבָּת, דְּנֶאֱמַר מוֹעֲדוֹ בַּפֶּסַח (בְּמִדְבָּר ט) וְיַעֲשׂוּ בְנֵי יִשְׂרָאֵל אֶת הַפָּסַח בְּמוֹעֲדוֹ, וְנֶאֱמַר מוֹעֲדוֹ בַּתָּמִיד (שָׁם כח) תִּשְׁמְרוּ לְהַקְרִיב לִי בְּמוֹעֲדוֹ, מַה מּוֹעֲדוֹ הָאָמוּר בַּתָּמִיד דּוֹחֶה אֶת הַשַּׁבָּת, שֶׁנֶּאֱמַר (שָׁם) עַל עוֹלַת הַתָּמִיד, אַף מוֹעֲדוֹ הָאָמוּר בַּפֶּסַח דּוֹחֶה אֶת הַשַּׁבָּת: <B>שְׁחִיטָתוֹ וּזְרִיקַת דָּמוֹ.</B> אִי אֶפְשָׁר לַעֲשׂוֹתָן בַּלַּיְלָה, דִּכְתִיב (וַיִּקְרָא ז) בְּיוֹם צַוֹּתוֹ לְהַקְרִיב, בַּיּוֹם וְלֹא בַלַּיְלָה: <B>מִחוּי.</B> קִנּוּחַ, כְּמוֹ אָכְלָה וּמָחֲתָה פִּיהָ (מִשְׁלֵי ל). מִחוּי קְרָבָיו דּוֹחֶה אֶת הַשַּׁבָּת, שֶׁלֹּא יַסְרִיחוּ: <B>צְלִיָּתוֹ וַהֲדָחַת קְרָבָיו אֵינָן דּוֹחִין.</B> דְּאֶפְשָׁר מִשֶּׁתֶּחְשַׁךְ: <B>הַרְכָּבָתוֹ.</B> עַל כְּתֵפוֹ לַהֲבִיאוֹ דֶּרֶךְ רְשׁוּת הָרַבִּים לָעֲזָרָה {ג}, אַף עַל פִּי שֶׁאֵין בּוֹ אֶלָּא אִסּוּר שְׁבוּת, שֶׁהַחַי נוֹשֵׂא אֶת עַצְמוֹ {ד}, אֵין דּוֹחֶה, דַּהֲוָה לֵיהּ לְמֶעְבְּדַהּ מֵאֶתְמוֹל. וְכֵן הֲבָאָתוֹ מִחוּץ לַתְּחוּם וַחֲתִיכַת יַבַּלְתּוֹ שֶׁל קָרְבָּן פֶּסַח לְהָסִיר מוּמוֹ, אַף עַל פִּי שֶׁאֵין בּוֹ אֶלָּא אִסּוּר שְׁבוּת, שֶׁחוֹתְכָהּ בְּשִׁנָּיו אוֹ בְיָדוֹ, אֵינָן דּוֹחִים. וְהָא דִתְנַן בְּשִׁלְהֵי עֵרוּבִין חוֹתְכִין יַבֶּלֶת בַּמִּקְדָּשׁ, הַהִיא בִּיבֵשָׁה דְּמִפְרָךְ פַּרְכָא, וּמַתְנִיתִין דְּהָכָא בְּלַחָה. וְאַף עַל פִּי דִּכְשֶׁחוֹתְכָהּ בְּשִׁנָּיו אוֹ בְיָדוֹ כִּלְאַחַר יָד הוּא, אֲפִלּוּ הָכִי אָסוּר בְּלַחָה, דַּהֲוָה לֵיהּ לְמֶעְבְּדַהּ מֵאֶתְמוֹל: <B>רַבִּי אֱלִיעֶזֶר אוֹמֵר דּוֹחִין.</B> דְּסָבַר מַכְשִׁירֵי מִצְוָה דּוֹחִים אֶת הַשַּׁבָּת, בְּמַסֶּכֶת שַׁבָּת {ה}: 

~ פרק ו - משנה ב
<B>שְׁחִיטָה שֶׁהִיא.</B> אֲסוּרָה בְחֻלִּין בְּשַׁבָּת מִשּׁוּם אִסּוּר מְלָאכָה גְמוּרָה, אַף עַל פִּי כֵן דּוֹחָה אֶת הַשַּׁבָּת בַּפֶּסַח: <B>אֵלּוּ שֶׁהֵם מִשּׁוּם שְׁבוּת לֹא יִדְחוּ.</B> בִּתְמִיהָה: <B>יוֹם טוֹב יוֹכִיחַ.</B> שֶׁהִתִּירוּ בוֹ שְׁחִיטָה וּבִשּׁוּל שֶׁהוּא אַב מְלָאכָה, וּמֻתָּרִין לְהֶדְיוֹט, וְאָסְרוּ בוֹ לְהָבִיא דָבָר מִחוּץ לַתְּחוּם וּלְאָכְלוֹ, הוֹאִיל וְהָיָה אֶפְשָׁר לוֹ מֵאֶתְמוֹל, וְאַף עַל גַּב דִּתְחוּמִים מִדְּרַבָּנָן: <B>מָה רְאָיָה רְשׁוּת לְמִצְוָה.</B> אֲכִילַת הֶדְיוֹט רְשׁוּת הִיא, וְצֹרֶךְ גָּבוֹהַּ מִצְוָה הִיא, וְאִם הֶעֱמִידוּ חֲכָמִים אִסּוּר שְׁבוּת שֶׁלָּהֶן בִּמְקוֹם רְשׁוּת, יַעֲמִידוּהוּ אַף בִּמְקוֹם מִצְוָה. וְרַבִּי יְהוֹשֻׁעַ סָבַר כָּל שִׂמְחַת יוֹם טוֹב מִצְוָה הִיא, וַאֲפִלּוּ הָכִי אֵינָהּ דּוֹחָה שְׁבוּת: <B>הַזָּאָה תוֹכִיחַ שֶׁהִיא מִצְוָה.</B> בִּטְמֵא מֵת שֶׁחָל שְׁבִיעִי שֶׁלּוֹ לִהְיוֹת בְּשַׁבַּת עֶרֶב הַפֶּסַח, שֶׁאִם לֹא יַזֶּה לֹא יַעֲשֶׂה פִסְחוֹ {ז}, וַאֲפִלּוּ הָכִי אֵינוֹ דוֹחֶה, דְּהָכִי קִים לֵיהּ לְרַבִּי עֲקִיבָא דְּלֹא דַּחְיָא. וְהַזָּאָה שְׁבוּת הִיא, דְּמֵחֲזֵי כְּמָאן דִּמְתַקֵּן גַּבְרָא: <B>וְעָלֶיהָ אֲנִי דָן.</B> וְגַם עַל הַהַזָּאָה אֲנִי חוֹלֵק וְאוֹמַר שֶׁתִּדְחֶה וְלֹא יְעַכְּבֵהוּ מִפֶּסַח, מִקַּל וָחֹמֶר זֶה בְּעַצְמוֹ: <B>אָמַר לוֹ רַבִּי עֲקִיבָא אוֹ חִלּוּף.</B> אוֹ אֲנִי אַחֲלִיף אֶת הַדִּין. דִּפְשִׁיטָא לֵיהּ דְּהַזָּאָה מְעַכְּבָא, וְיָלְפִינַן בְּקַל וָחֹמֶר מִנַּהּ לִשְׁחִיטָה [שֶׁתְּעַכֵּב]: <B>בְּמֹעֲדוֹ.</B> וְיַעֲשׂוּ בְנֵי יִשְׂרָאֵל אֶת הַפָּסַח בְּמוֹעֲדוֹ {ח} (בְּמִדְבָּר ט): <B>הָבֵא לִי מוֹעֵד לָאֵלּוּ.</B> שֶׁיְּהֵא לָהֶם זְמַן קָבוּעַ, כְּמוֹ שֶׁקֶּבַע לַשְּׁחִיטָה, הִלְכָּךְ כֵּיוָן שֶׁלֹּא קָבַע לָהֶם זְמַן וּמָצֵי לְמֶעֱבַד מֵאֶתְמוֹל, לֹא דַחְיָא, וְהַזָּאָה נַמִּי לָאו מִגּוּפֵיהּ דְּפֶסַח הִיא, וְלֹא כְתִיב בֵּיהּ בְּמוֹעֲדוֹ. וַהֲלָכָה כְּרַבִּי עֲקִיבָא: 

~ פרק ו - משנה ג
<B>אֵימָתַי מְבִיאִים עִמּוֹ חֲגִיגָה.</B> עִם הַפֶּסַח בְּאַרְבָּעָה עָשָׂר בְּנִיסָן: <B>בִּזְמַן שֶׁהוּא בָא בְּחֹל וּבְטָהֳרָה.</B> דְּאַף עַל גַּב דְּפֶסַח דָּחֵי שַׁבָּת וְטֻמְאָה, חֲגִיגָה לֹא דַחְיָא שַׁבָּת {ט}: <B>וּבְמֻעָט.</B> שֶׁהָיָה פֶסַח מֻעָט לַאֲכִילַת בְּנֵי חֲבוּרָה, וְאוֹכְלִין הַחֲגִיגָה תְחִלָּה כְּדֵי שֶׁיִּהְיֶה הַפֶּסַח גְּמַר שְׂבִיעָתָן {י}: <B>בִּמְרֻבֶּה.</B> שֶׁהָיְתָה הַחֲבוּרָה מֻעֶטֶת וְדַי לָהֶן בַּפֶּסַח לְבַדּוֹ: <B>וּבְטֻמְאָה.</B> שֶׁרֹב צִבּוּר טְמֵאִין: <B>אֵין מְבִיאִין עִמּוֹ חֲגִיגָה.</B> שֶׁחֲגִיגַת יוֹם אַרְבָּעָה עָשָׂר רְשׁוּת הִיא וְלֹא חוֹבָה: 

~ פרק ו - משנה ד
<B>מִן הַבָּקָר.</B> מַה שֶּׁאֵין כֵּן בַּפֶּסַח, שֶׁאֵינוֹ בָא לֹא מִן הַבָּקָר וְלֹא מִן הַנְּקֵבוֹת: 

~ פרק ו - משנה ה
<B>הַפֶּסַח שֶׁשְּׁחָטוֹ שֶׁלֹּא לִשְׁמוֹ.</B> בְּאַרְבָּעָה עָשָׂר שֶׁחָל לִהְיוֹת בְּשַׁבָּת, וְסָבוּר כְּשֵׁם שֶׁמֻּתָּר לִשְׁמוֹ כָּךְ מֻתָּר שֶׁלֹּא לִשְׁמוֹ: <B>חַיָּב חַטָּאת.</B> שֶׁחִלֵּל שַׁבָּת בְּשׁוֹגֵג: <B>אִם אֵינָן רְאוּיִין.</B> לְפֶסַח, כְּגוֹן עֵגֶל אוֹ אַיִל בֶּן שְׁתֵּי שָׁנִים אוֹ נְקֵבָה, חַיָּב עָלָיו חַטָּאת אִם נִתְעַלְּמָה מִמֶּנּוּ שַׁבָּת אוֹ סָבוּר שֶׁמֻּתָּר לִשְׁחֹט זְבָחִים אֲחֵרִים לְשֵׁם פֶּסַח בְּשַׁבָּת, דְּהַאי לָאו טוֹעֶה בִדְבַר מִצְוָה, דְּהַכֹּל יוֹדְעִים שֶׁאֵין זֶה כָּשֵׁר לְפֶסַח: <B>וְאִם רְאוּיִין הֵן.</B> כְּגוֹן שֶׂה בֶּן שָׁנָה שֶׁל שְׁלָמִים שֶׁשְּׁחָטוֹ לְשֵׁם פֶּסַח, דְּמִתּוֹךְ שֶׁהוּא טָרוּד וּבָהוּל לִשְׁחֹט פִּסְחוֹ טָעָה בְדָבָר זֶה וְלֹא נִזְכַּר שֶׁהִקְדִּישׁוֹ לְזֶבַח אַחֵר: <B>רַבִּי אֱלִיעֶזֶר מְחַיֵּב חַטָּאת.</B> אַף עַל פִּי שֶׁטָּעָה בִדְבַר מִצְוָה: <B>וְרַבִּי יְהוֹשֻׁעַ פּוֹטֵר.</B> דְּקָסָבַר טָעָה בִדְבַר מִצְוָה וְעָשָׂה מִצְוָה כָּל דְּהוּא פָּטוּר מֵחִיּוּב חַטָּאת שֶׁבָּהּ, וְזֶה עָשָׂה מִצְוָה שֶׁהִקְרִיב קָרְבָּן, דְּכָל הַזְּבָחִים שֶׁנִּזְבְּחוּ שֶׁלֹּא לִשְׁמָן כְּשֵׁרִים, וְאַף הַנִּשְׁחָטִים לְשֵׁם פֶּסַח מַכְשִׁיר לְהוּ רַבִּי יְהוּדָה בְּפֶרֶק תָּמִיד נִשְׁחָט: <B>מָה אִם הַפֶּסַח.</B> שֶׁמֻּתָּר לְשָׁחְטוֹ בְשַׁבָּת לִשְׁמוֹ, שִׁנָּה אֶת שְׁמוֹ אוֹדֵית מִיהָא דְּחַיָּב חַטָּאת כִּדְקָתָנֵי לְעֵיל: <B>שֶׁשִּׁנָּהוּ לְדָבָר הָאָסוּר.</B> שֶׁשְּׁחָטוֹ לְשֵׁם קָרְבָּנוֹת אֲחֵרִים שֶׁאֲסוּרִים לְשָׁחְטָן בְּשַׁבָּת: <B>שֶׁשִּׁנָּהוּ לְדָבָר הַמֻּתָּר.</B> שֶׁשּׁוֹחֲטוֹ לְשֵׁם דָּבָר הַמֻּתָּר לְשָׁחְטוֹ בְּשַׁבָּת: <B>אֵמוּרֵי צִבּוּר.</B> קָרְבָּנוֹת הָאֲמוּרִים בְּצִבּוּר בְּשַׁבָּת כְּגוֹן תְּמִידִים וּמוּסָפִים יוֹכִיחוּ, שֶׁמֻּתָּרִים לְשָׁחְטָן לִשְׁמָן, וְהַשּׁוֹחֵט שְׁאָר זְבָחִים לִשְׁמָן בְּשַׁבָּת חַיָּב: <B>שֶׁיֵּשׁ לָהֶן קִצְבָּה.</B> שֶׁאֵינוֹ רוֹאֶה אֲחֵרִים עֲסוּקִין בִּשְׁחִיטָתוֹ, וְכֵיוָן שֶׁנִּשְׁחַט הַתָּמִיד יוֹדֵעַ הוּא שֶׁאֵין צָרִיךְ לִשְׁחֹט עוֹד, הִלְכָּךְ אֵין זֶה טוֹעֶה אֶלָּא שׁוֹגֵג, דְּלֹא הָיָה לוֹ לִטְעוֹת בַּדָּבָר: <B>תֹּאמַר בַּפֶסַח שֶׁאֵין לוֹ קִצְבָּה.</B> דְּהַכֹּל צְרִיכִין לְכָךְ, וַהֲרֵי הוּא רוֹאֶה אֲחֵרִים הַרְבֵּה עֲסוּקִים בְּכָךְ וְטָרוּד הוּא לְהִתְעַסֵּק בַּמִּצְוָה, וַאֲפִלּוּ שָׁחַט הוּא פֶסַח כְּבָר וּמָצָא זֶבַח זֶה עוֹמֵד בָּעֲזָרָה וּכְסָבוּר שֶׁהוּא פֶסַח וּשְׁחָטוֹ לְשֵׁם מִי שֶׁהוּא, טוֹעֶה בִדְבַר מִצְוָה הוּא: <B>רַבִּי מֵאִיר אוֹמֵר.</B> הַשּׁוֹחֵט בְּשַׁבָּת זְבָחִים אֲחֵרִים כָּל יְמוֹת הַשָּׁנָה לְשֵׁם אֵמוּרֵי צִבּוּר פָּטוּר. וַהֲלָכָה כְּרַבִּי יְהוֹשֻׁעַ וְאֵין הֲלָכָה כְּרַבִּי מֵאִיר: 

~ פרק ו - משנה ו
<B>לְאוֹכְלָיו וְשֶׁלֹּא לְאוֹכְלָיו פָּטוּר וְכוּ'.</B> דְּהָא פֶּסַח כָּשֵׁר הוּא, דְּאָמְרִינַן פֶּרֶק תָּמִיד נִשְׁחָט דְּהַשּׁוֹחֵט לַפְּסוּלִים וְלַכְּשֵׁרִים לֹא פָסַל: <B>שְׁחָטוֹ וְנִמְצָא בַעַל מוּם חַיָּב.</B> דְּשׁוֹגֵג הוּא וְלֹא אָנוּס, שֶׁהָיָה לוֹ [לְבַקְּרוֹ]: <B>שֶׁמָּשְׁכוּ הַבְּעָלִים אֶת יָדָם.</B> מִמֶּנּוּ קֹדֶם שְׁחִיטָה וְנִמְנוּ עַל אַחֵר: <B>אוֹ שֶׁמֵּתוּ אוֹ שֶׁנִּטְמְאוּ.</B> דְּעַכְשָׁיו לֹא נִתְּנָה שַׁבָּת לִדָּחוֹת אֶצְלָם: <B>פָּטוּר.</B> שֶׁאָנוּס הוּא, דְּלֹא הָיָה יוֹדֵעַ שֶׁכָּךְ הוּא וְלֹא הָיָה לוֹ לִבְדֹּק עַל כָּךְ: 

^ פרק ז

~ פרק ז - משנה א
<B>כֵּיצַד צוֹלִין.</B> שַׁפּוּד שֶׁל רִמּוֹן. וְלֹא שְׁאָר עֵצִים, דְּמַפְּקִי מַיָּא וַהֲוָה לֵיהּ בָּשֵׁל מְבֻשָּׁל בַּמַּיִם, וְרִמּוֹן לֹא מַפִּיק מַיָּא. וּבְשַׁפּוּד שֶׁל מַתֶּכֶת לֹא, כְּדִלְקַמָּן, דְּחַם מִקְצָתוֹ חַם כֻּלּוֹ {א} וְנִצְלֶה מֵחֲמַת שַׁפּוּד, וְרַחֲמָנָא אָמַר צְלִי אֵשׁ וְלֹא צְלִי דָבָר אַחֵר: <B>כְּמִין בִּשּׁוּל הוּא זֶה.</B> שֶׁמִּתְבַּשְּׁלִין בְּנֵי מֵעָיו לְתוֹכוֹ כִּבְתוֹךְ הַקְּדֵרָה: <B>תּוֹלִין חוּצָה לוֹ.</B> תּוֹחֲבָן בַּשַּׁפּוּד לְמַעְלָה מִפִּיו שֶׁל טָלֶה {ג}. וַהֲלָכָה כְּרַבִּי עֲקִיבָא: 

~ פרק ז - משנה ב
<B>אָמַר רַבִּי צָדוֹק כוּ'.</B> מַתְנִיתִין חַסּוֹרֵי מִחַסְּרָא וְהָכִי קָתָנֵי, וְאִם אַסְכָּלָה מְנֻקֶּבֶת {ד} הִיא כְּשֵׁרָה, וְאָמַר רַבִּי צָדוֹק וְכוּ', וַהֲלָכָה כְּרַבִּי צָדוֹק: <B>נָגַע הַפֶּסַח בְּחַרְסוֹ שֶׁל תַּנּוּר יִקְלֹּף.</B> מִן הַפֶּסַח מָקוֹם הַנּוֹגֵעַ בַּתַּנּוּר, שֶׁנִּצְלָה שָׁם מֵחֹם חֶרֶס הַתַּנּוּר וְלֹא צְלִי אֵשׁ הוּא: <B>נָטַף מֵרָטְבּוֹ עַל הַחֶרֶס וְחָזַר אֵלָיו.</B> שֶׁחָזַר שֻׁמָּן שֶׁנִּתְחַמֵּם מִן הַחֶרֶס וְנִבְלַע בַּפֶּסַח {ה}: <B>יִטֹּל אֶת מְקוֹמוֹ.</B> וְלֹא סַגִּי בִקְלִיפָה אֶלָּא בִנְטִילָה כָּעֳבִי אֶצְבַּע, דְּשֻׁמָּן נִבְלָע בְּתוֹכוֹ הַרְבֵּה, וְאוֹתוֹ שֻׁמָּן צָלִי מִן הַחֶרֶס הוּא: <B>נָטַף מֵרָטְבּוֹ עַל הַסֹּלֶת.</B> וְהַסֹּלֶת רוֹתַחַת, דְּמִצְלֵּי רֹטֶב מֵחֲמַת סֹלֶת, וְהַהוּא רֹטֶב שֶׁבְּתוֹךְ הַסֹּלֶת אָסוּר לְמֵיכְלֵיהּ, דַּהֲוָה לֵיהּ צָלִי מֵחֲמַת דָּבָר אַחֵר, הִלְכָּךְ יִקְמֹץ אֶת מְקוֹמוֹ וְיִשְׂרֹף אוֹתוֹ קֹמֶץ {ו} כִּשְׁאָר קָדָשִׁים הַפְּסוּלִים: 

~ פרק ז - משנה ג
<B>סָכוֹ בְשֶׁמֶן תְּרוּמָה.</B> שֶׁמֻּתָּר לָסוּךְ הַפֶּסַח בְּמֵי פֵרוֹת: <B>אִם חַי יְדִיחֶנּוּ.</B> דְּלֹא בָלַע: <B>וְאִם צָלִי הוּא.</B> בָּעֵי קְלִיפָה מִשּׁוּם דְּבָלַע: <B>שֶׁאֵין פּוֹדִים.</B> מוֹכְרִים {ט}: <B>מַעֲשֵׂר שֵׁנִי בִירוּשָׁלַיִם.</B> וַאֲפִלּוּ לְאָכְלוֹ בְטָהֳרָה, דִּכְתִיב (דְּבָרִים יד) וְנָתַתָּ בַּכָּסֶף וְצַרְתָּ הַכֶּסֶף בְּיָדְךָ וְהָלַכְתָּ אֶל הַמָּקוֹם: 

~ פרק ז - משנה ד
<B>חֲמִשָּׁה דְבָרִים.</B> אֵין לְךָ בְצִבּוּר קָרְבָּן נֶאֱכָל אֶלָּא אֵלּוּ, וְקָרְבַּן צִבּוּר דּוֹחֶה אֶת הַטֻּמְאָה, דְּיָלְפִינַן מִפֶּסַח דִּכְתִיב בֵּיהּ בְּמוֹעֲדוֹ, וְדוֹחֶה אֶת הַטֻּמְאָה כְּשֶׁרֹב הַקָּהָל טְמֵאִים, דְּהָכִי אָמְרִינַן אִישׁ כִּי יִהְיֶה טָמֵא וְכוּ', יָחִיד נִדְחֶה וְאֵין צִבּוּר נִדְחִין, וּבְקָרְבְּנוֹת צִבּוּר כְּתִיב (בְּמִדְבָּר כט) אֵלֶּה תַּעֲשׂוּ לַה' בְּמוֹעֲדֵיכֶם {י}, כְּמוֹ שֶׁנֶּאֱמַר בַּפֶּסַח בְּמוֹעֲדוֹ, וְאַשְׁמְעִינַן מַתְנִיתִין דְּאַף עַל גַּב דִּקְרֵבִין בְּטֻמְאָה לְאַפּוֹקֵי צִבּוּר יְדֵי חוֹבָתָן, אֵין נֶאֱכָלִים בְּטֻמְאָה. וְהָא דְתָנֵי חֲמִשָּׁה דְבָרִים וְלֹא תָנֵי קָרְבְּנוֹת צִבּוּר וְכוּ', מִנְיָנָא לְמַעוֹטֵי חֲגִיגַת הָרְגָלִים כֻּלָּם, דְּדָמוּ לְקָרְבַּן צִבּוּר מִשּׁוּם דְּאָתוּ בִכְנוּפְיָא בַּאֲסֵפַת חֲבֵרִים לָרֶגֶל, וְאֵינָם דּוֹחִים אֶת הַטֻּמְאָה כְּדֶרֶךְ שֶׁאֵין דּוֹחִים אֶת הַשַּׁבָּת {יא}: <B>זִבְחֵי שַׁלְמֵי צִבּוּר.</B> כִּבְשֵׂי עֲצֶרֶת, שֶׁאֵין שְׁלָמִים אֲחֵרִים לַצִּבּוּר: <B>וּשְׂעִירֵי רָאשֵׁי חֳדָשִׁים.</B> וְלֹא תָנֵי שְׂעִירֵי רְגָלִים, דְּכֵיוָן דְּאַשְׁמְעִינַן זִבְחֵי שַׁלְמֵי צִבּוּר שֶׁהֵן מִינֵי דָמִים וְאֵין נֶאֱכָלִין בְּטֻמְאָה, הוּא הַדִּין לְכָל שְׁאָר מִינֵי דָמִים, וְלֹא אִיצְטְרִיךְ לְמִתְנֵי שְׂעִירֵי רָאשֵׁי חֳדָשִׁים אֶלָּא מִשּׁוּם דְּלָא כְתִיב בְּהוּ מוֹעֵד {יב}, וְסָלְקָא דַעְתָּךְ אֲמֵינָא לֹא לִדְחוּ אֶת הַטֻּמְאָה, דְּהָא כָּל קָרְבְּנוֹת צִבּוּר מִמּוֹעֵד נָפְקָא לָן, דִּכְתִיב בְּכֻלְּהוּ אֵלֶּה תַּעֲשׂוּ לַה' בְּמוֹעֲדֵיכֶם {יג}: <B>שֶׁלֹּא בָא מִתְּחִלָּתוֹ אֶלָּא לַאֲכִילָה.</B> שֶׁכְּשֶׁנִּצְטַוָּה עִקַּר מִצְוַת פֶּסַח לַאֲכִילָה נִצְטַוָּה, דִּכְתִיב (שְׁמוֹת יב) לְפִי אָכְלוֹ, וְכִי שַׁרְיֵהּ רַחֲמָנָא לַאֲתוֹיֵי בְטֻמְאָה מֵאִישׁ נִדְחֶה וְאֵין צִבּוּר נִדְחִין, אַדַּעְתָּא לְמֵיכְלֵיהּ שַׁרְיֵהּ: 

~ פרק ז - משנה ה
נִטְמָא בָשָׂר וְהַחֵלֶב קַיָּם אֵינוֹ זוֹרֵק אֶת הַדָּם {יד}. דְּעִקַּר פֶּסַח לַאֲכִילַת אָדָם אָתֵי: <B>וּבַמֻּקְדָּשִׁים אֵינוֹ כֵן.</B> שֶׁאֲפִלּוּ נִטְמָא בָשָׂר וְחֵלֶב קַיָּם, זוֹרֵק אֶת הַדָּם: 

~ פרק ז - משנה ו
<B>נִטְמָא קָהָל.</B> בְּטֻמְאַת מֵת, שֶׁאֵין פֶּסַח נִדְחֶה מִפְּנֵי הַטֻּמְאָה אֶלָּא מִטֻּמְאַת מֵת {טו}: <B>יַעֲשׂוּ בְטֻמְאָה.</B> וַאֲפִלּוּ טְמֵאִים יְחִידִים, דְּהָא [פֶסַח] דִּטְהוֹרִים גּוּפַיְהוּ בְּטֻמְאָה אָתוּ מִשּׁוּם כֹּהֲנִים, שֶׁאֵין קָרְבַּן צִבּוּר הַבָּא בְטֻמְאָה חָלוּק, מֵאַחַר שֶׁקָּרְבַּן רֻבָּם בָּא בְטֻמְאָה אַף הַיְחִידִים עוֹשִׂים בְּטֻמְאָה: 

~ פרק ז - משנה ז
<B>וְאַחַר כָּךְ נוֹדַע שֶׁהוּא טָמֵא.</B> הַפֶּסַח אוֹ הַדָּם {יז}: <B>הַצִּיץ מְרַצֶּה.</B> וּפָטוּר מִפֶּסַח שֵׁנִי: <B>נִטְמָא.</B> בְּעָלָיו טֻמְאַת הַגּוּף בְּמֵת: <B>אֵין הַצִּיץ מְרַצֶּה.</B> וְחַיָּב בְּפֶסַח שֵׁנִי, דְּהָא בִּשְׁעַת זְרִיקָה לָאו בַּר מֶעְבָּד פֶּסַח הוּא, דְּרַחֲמָנָא דַחְיֵהּ: <B>הַנָּזִיר.</B> דִּכְתִיב (בְּמִדְבָּר ו) וְכִי יָמוּת מֵת עָלָיו [וְגוֹ'] וְהַיָּמִים הָרִאשׁוֹנִים יִפְּלוּ, דְּאִם נִטְמָא בְמֵת קֹדֶם הֲבָאַת קָרְבְּנוֹתָיו סוֹתֵר: <B>הַצִּיץ מְרַצֶּה עַל טֻמְאַת הַדָּם.</B> וְתִגְלַחְתּוֹ כְשֵׁרָה וּמֻתָּר לִשְׁתּוֹת יַיִן וְלִטָּמֵא לַמֵּתִים: <B>וְאֵין הַצִּיץ מְרַצֶּה עַל טֻמְאַת הַגּוּף.</B> וְאִם [טָמֵא] בִּשְׁעַת הֲבָאַת קָרְבְּנוֹתָיו סוֹתֵר הַכֹּל: <B>נִטְמָא.</B> גּוּפוֹ: <B>בְּטֻמְאַת הַתְּהוֹם.</B> כָּל טֻמְאַת מֵת שֶׁלֹּא יָדַע בָּהּ אָדָם קֹדֶם לָכֵן נִקְרֵאת טֻמְאַת הַתְּהוֹם: <B>הַצִּיץ מְרַצֶּה.</B> דַּהֲלָכָה לְמֹשֶׁה מִסִּינַי שֶׁהֻתַּר טֻמְאַת הַתְּהוֹם לָהֶם, כֵּיוָן שֶׁלֹּא הִכִּיר בָּהּ אָדָם בְּטֻמְאָה זוֹ מֵעוֹלָם. וְאִם נוֹדַע לוֹ בְטֻמְאָה זוֹ אַחַר שֶׁהִקְרִיב פִּסְחוֹ אֵין צָרִיךְ לַעֲשׂוֹת פֶּסַח שֵׁנִי. וְכֵן נָזִיר שֶׁנּוֹדַע לוֹ בְטֻמְאַת הַתְּהוֹם לְאַחַר שֶׁהֵבִיא קָרְבְּנוֹתָיו {יח} אֵין צָרִיךְ לְהָבִיא קָרְבַּן טֻמְאָה. וְלֹא אָמְרוּ טֻמְאַת הַתְּהוֹם אֶלָּא בְּטֻמְאַת מֵת בִּלְבַד: 

~ פרק ז - משנה ח
<B>לִפְנֵי הַבִּירָה.</B> כָּל הַמִּקְדָּשׁ כֻּלּוֹ קָרוּי בִּירָה. וְשׂוֹרְפִים אוֹתוֹ שָׁם כְּדֵי לַבַיְּשָׁן, שֶׁיִּזָּהֲרוּ שֶׁלֹּא יָבֹאוּ עוֹד לִידֵי טֻמְאָה: <B>מֵעֲצֵי הַמַּעֲרָכָה.</B> שֶׁלֹּא לְבַיֵּשׁ אֶת מִי שֶׁאֵין לוֹ עֵצִים {כ}: <B>נִטְמָא מִעוּטוֹ.</B> וְכֵן נוֹתָר שֶׁל פֶּסַח טָהוֹר: <B>הַצַּיְקָנִין.</B> הָעַצְרָנִין. צָרֵי עַיִן, שׂוֹרְפִין אוֹתוֹ מִעוּט שֶׁנִּטְמָא וְהַנּוֹתָר מִפֶּסַח טָהוֹר, לִפְנֵי הַבִּירָה: 

~ פרק ז - משנה ט
<B>הַפֶּסַח שֶׁיָּצָא.</B> חוּץ לַחוֹמָה {כא}: <B>יִשָּׂרֵף מִיָּד.</B> בְּאַרְבָּעָה עָשָׂר, וְלֹא צָרִיךְ לְאַשְׁהוֹיֵי עַד הַבֹּקֶר שֶׁל חֲמִשָּׁה עָשָׂר כְּדֵי שֶׁתְּעֻבַּר צוּרָתוֹ דְּהַיְנוּ שֶׁיָּבֹא לִידֵי נוֹתָר. וּמִיהוּ בְּיוֹם טוֹב לֹא מָצֵי שָׂרֵיף לֵיהּ, דְּאֵין שׂוֹרְפִין קָדָשִׁים בְּיוֹם טוֹב: <B>נִטְמְאוּ בְעָלִים אוֹ שֶׁמֵּתוּ.</B> אֵין פְּסוּלוֹ בְגוּפוֹ אֶלָּא מֵחֲמַת דָּבָר אַחֵר: <B>תְּעֻבַּר צוּרָתוֹ.</B> יַמְתִּין עַד שֶׁיָּבֹא לִידֵי נוֹתָר, וְאַחַר כָּךְ יִשְׂרְפֶנּוּ: <B>אַף זֶה יִשָּׂרֵף מִיָּד.</B> רַבִּי יוֹחָנָן בֶּן בְּרוֹקָא לֹא פָלֵיג אַתַּנָּא קַמָּא אֶלָּא כְּשֶׁנִּטְמְאוּ הַבְּעָלִים אוֹ מֵתוּ קֹדֶם זְרִיקַת הַדָּם, דְּלֹא אִיחֲזֵי בָּשָׂר בַּאֲכִילָה וַהֲוָה לֵיהּ כִּפְסוּלוֹ בְגוּפוֹ. וְאֵין הֲלָכָה כְּרַבִּי יוֹחָנָן בֶּן בְּרוֹקָא: 

~ פרק ז - משנה י
<B>הָעֲצָמוֹת.</B> שֶׁאֵינוֹ יָכוֹל לְשָׁבְרָן, מִפְּנֵי שֶׁנֶּאֶסְרָה שְׁבִירַת עֶצֶם, וְנוֹתָר בָּהֶן מֹחַ וְטָעוּן שְׂרֵפָה: <B>וְהַגִּידִין.</B> שֶׁהֵן אֲסוּרִין בַּאֲכִילָה וְאֵין חַיָּבִין עֲלֵיהֶן מִן הַתּוֹרָה, כְּגוֹן שֻׁמָּנוֹ שֶׁל גִּיד הַנָּשֶׁה, שֶׁהוּא מֻתָּר, אֶלָּא שֶׁיִּשְׂרָאֵל קְדוֹשִׁים נָהֲגוּ בוֹ אִסּוּר. אִי נַמִּי הַגִּיד הַחִיצוֹן הַסָּמוּךְ לַבָּשָׂר, שֶׁהוּא אָסוּר, וְאֵין חַיָּבִין עָלָיו, וּמִן הַתּוֹרָה הָוֵי נוֹתָר, וּלְאָכְלוֹ אִי אֶפְשָׁר דְּרַבָּנָן אֲסָרוּהוּ: <B>וְהַנּוֹתָר.</B> בְּשַׂר פֶּסַח שֶׁנִּתְעַצְּלוּ בַאֲכִילָתוֹ וְנִתּוֹתַר: <B>בְּשִׁשָּׁה עָשָׂר.</B> שֶׁהוּא חֻלּוֹ שֶׁל מוֹעֵד. אַף עַל פִּי שֶׁנִּפְסַל בְּבֹקֶר רִאשׁוֹן אֵין רַשַּׁאי לְשָׂרְפוֹ בְּיוֹם טוֹב, דִּשְׂרֵפַת קָדָשִׁים עֲשֵׂה, וְיוֹם טוֹב עֲשֵׂה וְלֹא תַעֲשֶׂה {כב}, וְאֵין עֲשֵׂה דוֹחֶה אֶת לֹא תַעֲשֶׂה וַעֲשֵׂה: 

~ פרק ז - משנה יא
<B>כָּל הַנֶּאֱכָל בְּשׁוֹר הַגָּדוֹל.</B> שֶׁכְּבָר הֻקְשָׁה כָּל הֶעָתִיד לְהִקָּשׁוֹת בּוֹ: <B>יֵאָכֵל בִּגְדִי הָרַךְ.</B> רָאוּי לַאֲכִילָה בְּפֶסַח בֶּן שְׁמֹנָה יָמִים {כד}. אֲבָל מַה שֶּׁאֵין נֶאֱכָל בְּשׁוֹר הַגָּדוֹל אֵין נִמְנִין עָלָיו בְּפֶסַח אַף עַל פִּי שֶׁעַכְשָׁיו הוּא רַךְ, הוֹאִיל וְסוֹפוֹ לְהִקָּשׁוֹת: <B>וְרָאשֵׁי כְנָפַיִם וְהַסְּחוּסִים.</B> הָכִי קָאָמַר, וּמַהוּ הַנֶּאֱכָל בְּשׁוֹר הַגָּדוֹל, רָאשֵׁי כְנָפַיִם, הַסְּחוּס שֶׁקּוֹרִין טנרו"ס בְּלַעַ"ז שֶׁבְּרֹאשׁ כַּף הַכָּתֵף, וּשְׁאָר סְחוּסִים כְּגוֹן תְּנוּךְ הָאֹזֶן וּסְחוּסֵי הֶחָזֶה וְהַצְּלָעוֹת הַקְּטַנּוֹת שֶׁבְּסוֹף הַשִּׁדְרָה, הוֹאִיל וּבְשׁוֹר הַגָּדוֹל נֶאֱכָלִים עַל יְדֵי שְׁלִיקָה, יֵאָכְלוּ בִגְדִי הָרַךְ צָלִי: <B>אֲבָל הַמּוֹתִיר בַּטָּהוֹר כוּ'.</B> דִּכְתִיב (שְׁמוֹת יב) וְלֹא תוֹתִירוּ מִמֶּנּוּ עַד בֹּקֶר וְהַנֹּתָר מִמֶּנּוּ עַד בֹּקֶר בָּאֵשׁ תִּשְׂרֹפוּ, בָּא הַכָּתוּב לִתֵּן עֲשֵׂה אַחַר לֹא תַעֲשֶׂה, לוֹמַר אִם עָבַרְתָּ עַל לָאו, קַיֵּם עֲשֵׂה שֶׁבּוֹ וְאֵינְךָ לוֹקֶה. אִי נַמִּי דַּהֲוֵי לָאו שֶׁאֵין בּוֹ מַעֲשֶׂה, וְכָל לָאו שֶׁאֵין בּוֹ מַעֲשֶׂה אֵין לוֹקִין עָלָיו: <B>וְהַשּׁוֹבֵר בַּטָּמֵא כוּ'.</B> דִּכְתִיב (שָׁם) וְעֶצֶם לֹא תִשְׁבְּרוּ בוֹ, בַּכָּשֵׁר מֻזְהָר עַל שְׁבִירַת עֶצֶם, וְאֵינוֹ מֻזְהָר עַל שְׁבִירַת עֶצֶם בַּפָּסוּל: 

~ פרק ז - משנה יב
<B>אֵבָר.</B> מִן הַפֶּסַח: <B>שֶׁיָּצָא מִקְצָתוֹ.</B> חוּץ לִמְחִצָּתוֹ, וְצָרִיךְ לַחְתֹּךְ אֶת הַיּוֹצֵא דִּכְתִיב (שְׁמוֹת כב) וּבָשָׂר בַּשָּׂדֶה טְרֵפָה לֹא תֹאכֵלוּ, וְדָרְשִׁינַן בֵּיהּ כָּל בָּשָׂר שֶׁיָּצָא בַשָּׂדֶה כְּלוֹמַר שֶׁיָּצָא חוּץ לִמְחִצָּתוֹ, כְּגוֹן קָדְשֵׁי קָדָשִׁים שֶׁיָּצְאוּ חוּץ לָעֲזָרָה וְקָדָשִׁים קַלִּים שֶׁיָּצְאוּ חוּץ לִירוּשָׁלַיִם, אוֹתוֹ בָשָׂר הַיּוֹצֵא טְרֵפָה הוּא וְלֹא תֹאכֵלוּ: <B>חוֹתֵךְ.</B> אֶת הַבָּשָׂר הַיּוֹצֵא סָבִיב עַד שֶׁמַּגִּיעַ לָעֶצֶם: <B>וְקוֹלֵף.</B> אֶת הַבָּשָׂר שֶׁלֹּא יָצָא לַחוּץ עַד שֶׁמַּגִּיעַ לַפֶּרֶק שֶׁמִּתְחַבְּרִים שָׁם שְׁנֵי עֲצָמוֹת, וְאוֹכֵל אֶת הַבָּשָׂר שֶׁקָּלַף, שֶׁהֲרֵי לֹא יָצָא, וְחוֹתֵךְ אֶת הַפֶּרֶק וּמַשְׁלִיךְ כָּל הָעֶצֶם {כח} שֶׁיָּצָא מִקְצָתוֹ: <B>וּבַמֻּקְדָּשִׁים.</B> בִּשְׁאָר קָדָשִׁים חוּץ מֵהַפֶּסַח: <B>קוֹצֵץ בַּקּוֹפִיץ.</B> אוֹתוֹ מִקְצָת הָאֵבָר שֶׁיָּצָא. וּבַפֶּסַח אֵינוֹ יָכוֹל לַעֲשׂוֹת כֵּן, מִפְּנֵי שֶׁהוּא מֻזְהָר עַל שְׁבִירַת עֶצֶם: <B>מִן הָאֲגַף וְלִפְנִים כְּלִפְנִים.</B> אֲגַף קְרִי כָּל מָקוֹם הֲגָפַת הַדְּלָתוֹת שֶׁהוּא חוֹפֵף וְנוֹקֵשׁ שָׁם כְּשֶׁסּוֹגְרוֹ, דְּהַיְנוּ [מִשְּׂפַת הַפְּנִימִי שֶׁל עֳבִי הַפֶּתַח עַד מְקוֹם הַנְּקִישָׁה. מִן הָאֲגַף וְלִפְנִים, דְּהַיְנוּ] תּוֹךְ הָעִיר מַמָּשׁ: <B>כְּלִפְנִים.</B> וְאוֹכְלִים שָׁם קָדָשִׁים קַלִּים: <B>מִן הָאֲגַף וְלַחוּץ.</B> דְּהַיְנוּ מִמְּקוֹם הַנְּקִישָׁה וְלַחוּץ, כְּלַחוּץ: <B>הַחַלּוֹנוֹת.</B> שֶׁבְּחוֹמַת יְרוּשָׁלַיִם {ל}, וְעֹבִי רֹאשׁ הַחוֹמָה בְגַגָּהּ, כְּלִפְנִים: 

~ פרק ז - משנה יג
<B>שְׁתֵּי חֲבוּרוֹת שֶׁהָיוּ אוֹכְלוֹת.</B> פֶּסַח אֶחָד: <B>אֵלּוּ הוֹפְכִים פְּנֵיהֶם הֵילָךְ וְאֵלּוּ הוֹפְכִים פְּנֵיהֶם הֵילָךְ.</B> וַאֲפִלּוּ נִרְאִים כִּשְׁתֵּי חֲבוּרוֹת עַל פֶּסַח אֶחָד לֹא אִכְפַּת לָן, דְּרַחֲמָנָא אָמַר (שָׁם יב) עַל הַבָּתִּים אֲשֶׁר יֹאכְלוּ אֹתוֹ, דְּמַשְׁמַע שְׁנֵי בְנֵי אָדָם אוֹכְלִין פֶּסַח אֶחָד בִּשְׁנֵי בָּתִּים {לא}, דִּכְתִיב יֹאכְלוּ [שְׁנַיִם], אוֹתוֹ חַד פֶּסַח, [בָּתִּים] שְׁנַיִם. אֲבָל אָדָם אֶחָד אֵינוֹ אוֹכֵל בִּשְׁנֵי מְקוֹמוֹת, וּלְהָכִי מוֹקֵי בְּבַיִת אֶחָד יֵאָכֵל, שֶׁאֵין אֶחָד אוֹכֵל בִּשְׁנֵי בָּתִּים. וּשְׁתֵּי חֲבוּרוֹת הַהוֹפְכוֹת פְּנֵיהֶם כִּשְׁנֵי בָתִּים דָּמֵי: <B>וְהַמֵּחַם.</B> שֶׁמְּחַמְּמִין בּוֹ אֶת הַחַמִּין שֶׁמּוֹזְגִים בּוֹ הַיַּיִן, רַשַּׁאי לִתֵּן בָּאֶמְצַע כְּדֵי שֶׁיְּהֵא נוֹחַ לִשְׁתֵּיהֶן לִמְזֹג לְכָאן וּלְכָאן. וְאַף עַל פִּי שֶׁמַּפְסִיק בֵּין הַחֲבוּרוֹת, לֹא אִכְפַּת לָן: <B>וּכְשֶׁהַשַּׁמָּשׁ.</B> הַמְשַׁמֵּשׁ לִשְׁתֵּיהֶן, עוֹמֵד מֵחֲבוּרָה אַחַת שֶׁהִתְחִיל לֶאֱכֹל הַפֶּסַח עִמָּהּ וּמוֹזֵג לַחֲבוּרָה הָאַחֶרֶת: <B>קוֹפֵץ אֶת פִּיו.</B> סוֹגֵר וּבוֹלֵם אֶת פִּיו וּמַחְזִיר אֶת פָּנָיו לְצַד חֲבוּרָתוֹ, שֶׁלֹּא יַחְשְׁדוּהוּ שֶׁהוּא אוֹכֵל עִם הַחֲבוּרָה הָאַחֶרֶת, דְּאֵין אָדָם אֶחָד אוֹכֵל בִּשְׁתֵּי חֲבוּרוֹת כִּדְאָמְרָן: <B>וְהַכַּלָּה.</B> שֶׁהִיא בוֹשָׁה, רַשָּׁאָה לַהֲפֹךְ פָּנֶיהָ לְצַד אַחֵר {לב} וְלֶאֱכֹל, דְּפֶסַח נֶאֱכָל בִּשְׁתֵּי חֲבוּרוֹת: 

^ פרק ח

~ פרק ח - משנה א
<B>הָאִשָּׁה.</B> תֹּאכַל מִשֶּׁל בַּעְלָהּ. כָּל זְמַן שֶׁלֹּא פֵרְשָׁה שֶׁדַּעְתָּהּ בְּשֶׁל אָבִיהָ, דְּמִסְּתָמָא דַּעְתָּהּ לִמָּנוֹת עַל שֶׁל בַּעְלָהּ: <B>רֶגֶל הָרִאשׁוֹן.</B> שֶׁלְּאַחַר נִשּׂוּאֶיהָ, שֶׁכָּךְ דֶּרֶךְ הַנְּשׂוּאוֹת לָלֶכֶת לְבֵית אֲבִיהֶן: <B>תֹּאכַל בִּמְקוֹם שֶׁהִיא רוֹצָה.</B> וּכְגוֹן שֶׁאֵינָהּ רְדוּפָה עַד הֵנָּה לֵילֵךְ לְבֵית אָבִיהָ תָּדִיר, הִלְכָּךְ מְסַפְּקָא לָן בְּהֵי נִיחָא לַהּ: <B>אַפִּטְרוֹפְּסִים.</B> יָתוֹם שֶׁהָיוּ לוֹ שְׁנֵי אַפִּיטְרוֹפְּסִין וְהִמְנוּהוּ זֶה עַל פִּסְחוֹ וְזֶה עַל פִּסְחוֹ: <B>לֹא יֹאכַל מִשֶּׁל שְׁנֵיהֶם.</B> לֹא מִפִּסְחוֹ שֶׁל זֶה וְלֹא מִפִּסְחוֹ שֶׁל זֶה, דְּמִי נָתַן רְשׁוּת לַחֵלֶק הָאֶחָד לְהִמָּנוֹת עִם זֶה. וְאֵין לוֹ תַקָּנָה אֶלָּא אִם כֵּן רָצוּ שְׁנֵיהֶם שֶׁיִּמָּנֶה עִם הָאֶחָד: <B>לֹא יֹאכַל מִשֶּׁל רַבּוֹ.</B> אֲבָל מִשֶּׁל עַצְמוֹ אוֹכֵל, דְּכֵיוָן דְּדִינָא הָוֵי דְּכוֹפִין אֶת רַבּוֹ וְכוֹתֵב לוֹ גֵּט שִׁחְרוּר, אַף עַל פִּי שֶׁעֲדַיִן לֹא נִשְׁתַּחְרֵר הֲרֵי הוּא כְבֶן חוֹרִין, הִלְכָּךְ אוֹכֵל מִשֶּׁל עַצְמוֹ {ה}: 

~ פרק ח - משנה ב
<B>שָׁחַט גְּדִי יֹאכַל.</B> רַבּוֹ מִמֶּנּוּ. וְאַף עַל גַּב דִּבְכָל שְׁאָר פְּסָחִים רָגִיל תָּדִיר בְּטָלֶה, כֵּיוָן דְּלֹא פֵרֵשׁ לוֹ עֲלֵיהּ סָמֵיךְ: <B>יֹאכַל מִן הָרִאשׁוֹן.</B> וְהַשֵּׁנִי יִשָּׂרֵף. וּבַגְּמָרָא מוֹקֵי לַהּ דַּוְקָא בְמֶלֶךְ וּמַלְכָּה, אִית דְּאָמְרֵי מִשּׁוּם שְׁלוֹם מַלְכוּת {ו}, וְאִית דְּאָמְרֵי מִפְּנֵי שֶׁסּוֹמְכִין עַל עַבְדֵיהֶם וְאֵין מַקְפִּידִים עַל סְעוּדָתָן אִם גְּדָיִים אִם טְלָאִים, הִלְכָּךְ יֹאכַל מִן הָרִאשׁוֹן כֵּיוָן דְּלֵיכָּא קְפִידָא, דְּבָרִאשׁוֹן יָצְאוּ יְדֵי חוֹבָתָן. אֲבָל אֱנָשֵׁי דְעָלְמָא דְּקָפְדֵי, לֹא יֹאכַל לֹא מִן הָרִאשׁוֹן וְלֹא מִן הַשֵּׁנִי, דְּקָיְמָא לָן אֵין נִמְנִין עַל שְׁנֵי פְסָחִים כְּאֶחָד לֶאֱכֹל אֵיזֶה מֵהֶם שֶׁיִּרְצֶה, דְּאֵין בְּרֵרָה, וְכִי בָעֵי לְמֵיכַל מֵהָא, דִּלְמָא בִּשְׁעַת שְׁחִיטָה לֹא הֲוָה דַעְתֵּיהּ עֲלֵיהּ: <B>שָׁכַח מָה שֶּׁאָמַר.</B> שֶׁפֵּרֵשׁ לוֹ גְּדִי אוֹ טָלֶה, וְזֶה שָׁכַח: <B>וְטָלֶה שֶׁלִּי.</B> בַּגְּמָרָא מוֹקֵי לַהּ כְּגוֹן שֶׁהָלַךְ הָעֶבֶד אֵצֶל רוֹעֶה הָרָגִיל אֵצֶל רַבּוֹ וְרוֹצֶה בְתַקָּנָתוֹ, וְאָמַר לוֹ, אִם גְּדִי אָמַר לְךָ רַבְּךָ, גְּדִי שֶׁלּוֹ וְטָלֶה שֶׁלְּךָ {ז} עַל מְנָת שֶׁאֵין לְרַבְּךָ רְשׁוּת בּוֹ {ח}, דִּכְהַאי גַּוְנָא קָנָה הָעֶבֶד. דְּאִי לָאו הָכִי מַה שֶּׁקָּנָה עֶבֶד קָנָה רַבּוֹ, וְנִמְצְאוּ שְׁנֵיהֶם שֶׁל רַבּוֹ: <B>וּפְטוּרִים מִלַּעֲשׂוֹת פֶּסַח שֵׁנִי.</B> דְּאַף עַל גַּב דִּשְׁנֵיהֶם יוֹצְאִים לְבֵית הַשְּׂרֵפָה וְאֵינָן נֶאֱכָלִין מִפְּנֵי שֶׁאֵין הַמְּנוּיִין נִכָּרִים, מִיהוּ שְׁחִיטָה וּזְרִיקָה מְעַלְיָתָא הִיא, חֲדָא אַהַאי וַחֲדָא אַהַאי, דְּקַמֵּי שְׁמַיָּא גַּלְיָא: 

~ פרק ח - משנה ג
<B>עַל מִי שֶׁיַּעֲלֶה רִאשׁוֹן לִירוּשָׁלַיִם.</B> כְּדֵי לְזָרְזָן קָאָמַר, שֶׁיִּזְדָּרֵז כָּל אֶחָד לִהְיוֹת רִאשׁוֹן {ט}. וּמִיהוּ כָּל בָּנָיו הִמְנָה עַל הַפֶּסַח, אֶלָּא שֶׁאוֹתוֹ שֶׁיַּעֲלֶה רִאשׁוֹן יִזְכֶּה רִאשׁוֹן וְכָל אֶחָיו יִזְכּוּ אַחֲרָיו עַל יָדוֹ: <B>עַד שֶׁיִּזְרֹק הַדָּם.</B> לְעוֹלָם יָכוֹל לִמָּשֵׁךְ, אֲפִלּוּ אַחַר שְׁחִיטָה, עַד שֶׁיִּזְרֹק הַדָּם. וּמוֹדֶה רַבִּי שִׁמְעוֹן דְּאֵין נִמְנִין אֶלָּא עַד שֶׁיִּשְׁחַט {י}. וְאֵין הֲלָכָה כְּרַבִּי שִׁמְעוֹן: 

~ פרק ח - משנה ד
<B>הַמַּמְנֶה אֲחֵרִים עַל חֶלְקוֹ.</B> אֶחָד מִבְּנֵי חֲבוּרָה שֶׁהִמְנָה אֲחֵרִים עַל חֶלְקוֹ, בְּלֹא דַעַת חֲבוּרָה: <B>רַשָּׁאִין בְּנֵי חֲבוּרָה לוֹמַר לוֹ.</B> טֹל אֶת שֶׁלְּךָ וְצֵא וֶאֱכֹל אַתָּה וַחֲבֵרֶיךָ, שֶׁאֵין בְּנֵי חֲבוּרָה מִתְרַצִּים לִהְיוֹת כָּל אֵלּוּ הַדֵּעוֹת בַּחֲבוּרָתָן. וְאִית לֵיהּ לְהַאי תַּנָּא פֶּסַח נֶאֱכָל בִּשְׁתֵּי חֲבוּרוֹת: 

~ פרק ח - משנה ה
<B>זָב שֶׁרָאָה שְׁתֵּי רְאִיּוֹת.</B> שֶׁטָּמֵא טֻמְאַת שִׁבְעָה וְאֵין טָעוּן קָרְבָּן: <B>שׁוֹחֲטִין עָלָיו.</B> וְאַף עַל פִּי שֶׁלֹּא הֶעֱרִיב שִׁמְשׁוֹ. וְהוּא שֶׁטָּבַל בִּשְׁעַת הַשְּׁחִיטָה, דְּהָא חֲזִי לְמֵיכַל לְאוּרְתָא. דְּדַוְקָא טְמֵא מֵת שֶׁחָל שְׁבִיעִי שֶׁלּוֹ בְּאַרְבָּעָה עָשָׂר נִדְחֶה לְפֶסַח שֵׁנִי אַף עַל גַּב דַּחֲזִי לְמֵיכַל לְאוּרְתָא, כְּדִכְתִיב (בְּמִדְבָּר ט) וַיְהִי אֲנָשִׁים אֲשֶׁר הָיוּ טְמֵאִים לְנֶפֶשׁ אָדָם וְלֹא יָכְלוּ לַעֲשׂוֹת הַפֶּסַח בַּיּוֹם הַהוּא, בַּיּוֹם הַהוּא לֹא הָיוּ יְכוֹלִים, הָא לָעֶרֶב הָיוּ יְכוֹלִים לֶאֱכֹל בַּפֶּסַח, וְנִדְחוּ לְפֶסַח שֵׁנִי. אֲבָל שְׁאָר טֻמְאוֹת אִי חֲזִי לְמֵיכַל לְאוּרְתָא שׁוֹחֲטִים עָלָיו, וְאַף עַל פִּי שֶׁלֹּא הֶעֱרִיב שִׁמְשׁוֹ: <B>רָאָה שָׁלֹשׁ.</B> לָא חֲזִי לְמֵיכַל עַד דְּמַיְתֵי כַפָּרָה: <B>שׁוֹחֲטִין עָלָיו.</B> אִם חָל שְׁמִינִי שֶׁלּוֹ בְּעֶרֶב פֶּסַח, אֲפִלּוּ לֹא הֵבִיא כַפָּרָתוֹ. וְהוּא שֶׁנָּתַן קָרְבְּנוֹתָיו לְבֵית דִּין {יא}: <B>שׁוֹמֶרֶת יוֹם כְּנֶגֶד יוֹם.</B> הָרוֹאָה תּוֹךְ אַחַד עָשָׂר יוֹם שֶׁבֵּין נִדָּה לְנִדָּה דְּבָעְיָא לִסְפֹּר יוֹם הַמָּחֳרָת, שׁוֹחֲטִין עָלֶיהָ בְּיוֹם הַסְּפִירָה. דְּכֵיוָן שֶׁסָּפְרָה מִקְצָת הַיּוֹם מֻתֶּרֶת לִטְבֹּל. וְאַף עַל פִּי שֶׁמְּחֻסֶּרֶת הֶעֱרֵב שֶׁמֶשׁ שׁוֹחֲטִין עָלֶיהָ: <B>וְהַזָּבָה.</B> שֶׁרָאֲתָה שְׁלֹשָׁה יָמִים רְצוּפִים בְּתוֹךְ אַחַד עָשָׂר יוֹם וּצְרִיכָה לִסְפֹּר שִׁבְעָה נְקִיִּים וּלְהָבִיא קָרְבָּן, שׁוֹחֲטִין עָלֶיהָ בַּשְּׁמִינִי: 

~ פרק ח - משנה ו
<B>הָאוֹנֵן.</B> כָּל זְמַן שֶׁלֹּא נִקְבַּר הַמֵּת קָרוּי אוֹנֵן, וּלְאַחַר שֶׁנִּקְבַּר כָּל יוֹם הַמִּיתָה הוּא קָרוּי אוֹנֵן {יג}, וְלַיְלָה שֶׁלְּאַחֲרָיו הוּא אוֹנֵן מִדְּרַבָּנָן. וְלֹא הֶעֱמִידוּ דִבְרֵיהֶם בִּמְקוֹם כָּרֵת גַּבֵּי פֶסַח, הִלְכָּךְ שׁוֹחֲטִין עָלָיו, דִּלְאוּרְתָא חֲזִי: <B>וְהַמְּפַקֵּחַ בַּגַּל.</B> שֶׁנָּפַל עַל אָדָם וְאֵין יָדוּעַ אִם יִמְצָאֶנּוּ חַי אוֹ מֵת, שׁוֹחֲטִין עָלָיו, דִּבְחֶזְקַת טָהֳרָה עוֹמֵד עַד שֶׁיִּוָּדַע שֶׁנִּטְמָא: <B>שׁוֹחֲטִין עֲלֵיהֶם.</B> בַּחֲבוּרַת אֲחֵרִים: <B>שֶׁמָּא יְבִיאוּהוּ לִידֵי פְסוּל.</B> שֶׁמָּא יִטָּמֵא אוֹנֵן לְמֵתוֹ מִתּוֹךְ טִרְדּוֹ {טו}. וּמְפַקֵּחַ גַּל שֶׁמָּא יִמְצָאֶנּוּ מֵת וְנִמְצָא שֶׁהֶאֱהִיל עַל הַטֻּמְאָה. וְהֶחָבוּשׁ שֶׁמָּא לֹא יֵצֵא. וּבְחָבוּשׁ בְּבֵית הָאֲסוּרִים שֶׁל עוֹבְדֵי כוֹכָבִים מַיְרֵי, שֶׁאַף עַל פִּי שֶׁהִבְטִיחוּהוּ, שֶׁמָּא לֹא יוֹצִיאוּהוּ, אֲשֶׁר פִּיהֶם דִּבֶּר שָׁוְא. אֲבָל חָבוּשׁ עַל יְדֵי יִשְׂרָאֵל, כְּגוֹן לְכוּפוֹ לְהוֹצִיא אִשָּׁה פְסוּלָה אוֹ לְשַׁלֵּם מָמוֹן, שׁוֹחֲטִין עֲלֵיהֶם אֲפִלּוּ בִּפְנֵי עַצְמָן אִם הִבְטִיחוּהוּ לְהוֹצִיאוֹ, דִּשְׁאֵרִית יִשְׂרָאֵל לֹא יְדַבְּרוּ כָזָב. וְאִם בֵּית הָאֲסוּרִים בְּתוֹךְ יְרוּשָׁלַיִם, אֲפִלּוּ בִידֵי עוֹבְדֵי כּוֹכָבִים שׁוֹחֲטִין עֲלֵיהֶם בִּפְנֵי עַצְמָן, דְּאֶפְשָׁר דִּמְעַיְּלֵי לַפֶּסַח לְבֵית הָאֲסוּרִים וְאָכְלֵי לֵיהּ הָתָם. וְחוֹלֶה וְזָקֵן אֵין שׁוֹחֲטִין עֲלֵיהֶן בִּפְנֵי עַצְמָן, שֶׁמָּא יִכְבַּד עֲלֵיהֶם הַחֹלִי וְלֹא יוּכְלוּ לֶאֱכֹל כַּזַּיִת: <B>לְפִיכָךְ.</B> הוֹאִיל וּבִשְׁעַת שְׁחִיטָה רְאוּיִין הָיוּ וְנִזְרַק הַדָּם עֲלֵיהֶם, אִם אֵרַע בָּהֶם פְּסוּל כְּמוֹ שֶׁאָמַרְנוּ, פְּטוּרִים מִלַּעֲשׂוֹת פֶּסַח שֵׁנִי: <B>חוּץ מִן הַמְפַקֵּחַ בַּגַּל.</B> וְנִמְצָא מֵת תַּחְתָּיו, שֶׁצָּרִיךְ לַעֲשׂוֹת פֶּסַח שֵׁנִי, שֶׁהָיָה טָמֵא מִתְּחִלָּתוֹ קֹדֶם שְׁחִיטָה, שֶׁהֲרֵי הֶאֱהִיל עַל הַטֻּמְאָה מִשָּׁעָה שֶׁהִתְחִיל לְפַקֵּחַ. וְהוּא שֶׁהָיָה הַגַּל עָגֹל, דְּוַדַּאי הֶאֱהִיל עָלָיו מִתְּחִלָּה. אֲבָל אִם הָיָה הַגַּל אָרֹךְ {יז}, שֶׁמָּא בִשְׁעַת שְׁחִיטָה עֲדַיִן לֹא הֶאֱהִיל עַל הַטֻּמְאָה, וּפָטוּר מִלַּעֲשׂוֹת פֶּסַח שֵׁנִי: 

~ פרק ח - משנה ז
<B>אֵין שׁוֹחֲטִין אֶת הַפֶּסַח בְּיָחִיד.</B> דִּכְתִיב (דְּבָרִים טז) לֹא תוּכַל לִזְבֹּחַ אֶת הַפָּסַח וְכוּ', כְּלוֹמַר בְּיָחִיד {יח}: <B>אֲפִלּוּ חֲבוּרָה שֶׁל מֵאָה.</B> רַבִּי יוֹסֵי קָאָמַר לַהּ, כְּלוֹמַר לֹא תַלְיָא מִלְּתָא אֶלָּא בַאֲכִילָה. יָחִיד וְיָכוֹל לֶאֱכֹל כַּזַּיִת, שׁוֹחֲטִין עָלָיו, מֵאָה וְאֵין כָּל אֶחָד מֵהֶם יְכוֹלִין לֶאֱכֹל כַּזַּיִת, אֵין שׁוֹחֲטִין עֲלֵיהֶם. וַהֲלָכָה כְּרַבִּי יוֹסֵי: <B>אֵין עוֹשִׂין חֲבוּרַת נָשִׁים וַעֲבָדִים.</B> לִשְׁחֹט פֶּסַח, נָשִׁים וַעֲבָדִים בַּחֲבוּרָה אַחַת, מִשּׁוּם הֶרְגֵּל עֲבֵרָה. וְלֹא קְטַנִּים וַעֲבָדִים בַּחֲבוּרָה אַחַת {כ}, מִשּׁוּם פְּרִיצוּתָא דְּמִשְׁכַּב זָכוּר. אֲבָל נָשִׁים וַעֲבָדִים כָּל חֲדָא בְּאַנְפֵּי נַפְשַׁהּ עוֹשִׂין {כא}: 

~ פרק ח - משנה ח
<B>אוֹנֵן טוֹבֵל וְאוֹכֵל פִּסְחוֹ לָעֶרֶב.</B> דְּאֵין אֲנִינוּת מִן הַתּוֹרָה אֶלָּא בַיּוֹם, שֶׁנֶּאֱמַר (וַיִּקְרָא י) וְאָכַלְתִּי חַטָּאת הַיּוֹם, יוֹם אָסוּר, לַיְלָה מֻתָּר. וּטְבִילָה בָעֵי, מִתּוֹךְ שֶׁנֶּאֱסַר עַד עַכְשָׁיו בְּקָדָשִׁים {כב} אַצְרְכוּהוּ רַבָּנָן טְבִילָה. אֲבָל לֹא אָכֵיל אוֹנֵן בִּשְׁאָר קָדָשִׁים לָעֶרֶב, דַּאֲנִינוּת לַיְלָה אֲסוּרָה מִדְּרַבָּנָן. וּלְגַבֵּי פֶסַח לֹא הֶעֱמִידוּ דִבְרֵיהֶם בִּמְקוֹם כָּרֵת. אֲבָל אֲכִילַת שְׁאָר קָדָשִׁים עֲשֵׂה בְעָלְמָא הוּא, וְאָכְלוּ אֹתָם אֲשֶׁר כֻּפַּר בָּהֶם (שְׁמוֹת כט): <B>הַשּׁוֹמֵעַ עַל מֵתוֹ.</B> יוֹם שְׁמוּעָה הָוֵי אוֹנֵן דְּרַבָּנָן. וְכֵן מִי שֶׁלִּקְּטוּ לוֹ {כג} עַצְמוֹת אָבִיו וְאִמּוֹ אָמְרִינַן בְּמוֹעֵד קָטָן מִתְאַבֵּל עֲלֵיהֶם כָּל אוֹתוֹ הַיּוֹם וְלָעֶרֶב אֵין מִתְאַבֵּל עֲלֵיהֶם: <B>טוֹבֵל וְאוֹכֵל בַּקָּדָשִׁים לָעָרֶב.</B> דַּאֲפִלּוּ יוֹם גּוּפֵיהּ מִדְּרַבָּנָן הוּא: <B>כְּפוֹרֵשׁ מִן הַקָּבֶר.</B> וְצָרִיךְ הַזָּאָה שְׁלִישִׁי וּשְׁבִיעִי. וְלֹא נֶחֶלְקוּ בֵּית שַׁמַּאי וּבֵית הִלֵּל אֶלָּא בְּעָרֵל נָכְרִי שֶׁמָּל בְּיוֹם אַרְבָּעָה עָשָׂר, דְּבֵית הִלֵּל סָבְרֵי גְּזֵרָה שֶׁמָּא יִטְמָא לְשָׁנָה הַבָּאָה וְיֹאמַר אֶשְׁתָּקַד לֹא טָהַרְתִּי מִכָּל טֻמְאָה {כה} עַד יוֹם עֶרֶב פֶּסַח שֶׁטָּבַלְתִּי וְאָכַלְתִּי, הַשְׁתָּא נַמִּי אֶטְבֹּל וְאֹכַל, וְלֹא יָדַע דְּאֶשְׁתָּקַד נָכְרִי הֲוָה וְלֹא מְקַבֵּל טֻמְאָה, עַכְשָׁיו יִשְׂרָאֵל הוּא וּמְקַבֵּל טֻמְאָה. וּבֵית שַׁמַּאי סָבְרֵי לֹא גָזְרִינַן. אֲבָל עָרֵל יִשְׂרָאֵל {כו}, כְּגוֹן שֶׁמֵּתוּ אֶחָיו מֵחֲמַת מִילָה, דִּבְרֵי הַכֹּל טוֹבֵל וְאוֹכֵל פִּסְחוֹ לָעֶרֶב {כז}, וְלֹא גָזְרִינַן עָרֵל יִשְׂרָאֵל אַטּוּ עָרֵל נָכְרִי: 

^ פרק ט

~ פרק ט - משנה א
<B>מִי שֶׁהָיָה טָמֵא.</B> שֶׁאֵלּוּ פְּטוּרִין מִן הַכָּרֵת. הַטָּמֵא אוֹ שֶׁהָיָה בְדֶרֶךְ רְחוֹקָה פְּטָרָן הַכָּתוּב מִלַּעֲשׂוֹת פֶּסַח רִאשׁוֹן, וְעִקַּר כָּרֵת בְּפֶסַח רִאשׁוֹן הוּא {ב}, לְפִיכָךְ אִם לֹא עָשׂוּ פֶסַח שֵׁנִי פְּטוּרִים מִן הַכָּרֵת: <B>וְאֵלּוּ חַיָּבִין בְּהִכָּרֵת.</B> הַשּׁוֹגֵג אוֹ הָאָנוּס חַיָּבִין הָיוּ בְּפֶסַח רִאשׁוֹן, אֶלָּא שֶׁהַשְּׁגָגָה וְהָאֹנֶס עִכַּבְתָּן, וּכְשֶׁהֵזִידוּ וְלֹא עָשׂוּ פֶסַח שֵׁנִי חַיָּבִין בְּהִכָּרֵת, כְּדִכְתִיב (בְּמִדְבָּר ט) וְהָאִישׁ אֲשֶׁר הוּא טָהוֹר וּבְדֶרֶךְ לֹא הָיָה וְחָדַל לַעֲשׂוֹת הַפֶּסַח וְנִכְרְתָה, מַשְׁמַע דְּעַל כָּל שְׁאָר שְׁגָגוֹת וָאֳנָסִין שֶׁאֵרְעוּ בָרִאשׁוֹן חוּץ מִטָּמֵא וְדֶרֶךְ רְחוֹקָה, חַיָּבִין כָּרֵת אִם לֹא עָשׂוּ פֶּסַח שֵׁנִי: 

~ פרק ט - משנה ב
<B>מִן הַמּוֹדִעִית.</B> שֵׁם מָקוֹם רָחוֹק מִיְרוּשָׁלַיִם מַהֲלַךְ חֲמִשָּׁה עָשָׂר מִילִין, וְהוּא שִׁעוּר מַהֲלַךְ אָדָם בֵּינוֹנִי בִּימֵי נִיסָן וִימֵי תִשְׁרֵי, שֶׁהַיָּמִים וְהַלֵּילוֹת שָׁוִים, מֵהָנֵץ הַחַמָּה עַד בֵּין הָעַרְבַּיִם, שֶׁהוּא שְׁעַת הַקְרָבַת הַקָּרְבָּן {ג}: <B>חוּץ לְאַסְקֻפַּת הָעֲזָרָה.</B> אֲפִלּוּ הָיָה קָרוֹב לִירוּשָׁלַיִם וְחָלָה וְנִתְעַכֵּב וְלֹא הִגִּיעַ לְאַסְקֻפַּת הָעֲזָרָה עַד סוֹף שְׁעַת הַקְרָבַת הַקָּרְבָּן, נִדּוֹן בְּדִין דֶּרֶךְ רְחוֹקָה {ד}. וְרַבִּי עֲקִיבָא סוֹבֵר שֶׁאֵין לוֹ אֶלָּא דִּין נֶאֱנַס, אֲבָל לֹא דִּין דֶּרֶךְ רְחוֹקָה, הוֹאִיל וְהָיָה מִן הַמּוֹדִעִית וְלִפְנִים. וַהֲלָכָה כְּרַבִּי עֲקִיבָא: <B>לְפִיכָךְ נָקוּד עַל ה'.</B> שֶׁל רְחוֹקָה. אֲנִי שָׁמַעְתִּי לִדְרֹשׁ, רָחוֹק חָמֵשׁ אַמּוֹת מֵאַסְקֻפַּת הָעֲזָרָה, שֶׁאֲפִלּוּ אֵינוֹ רָחוֹק אֶלָּא חָמֵשׁ אַמּוֹת בִּלְבַד בְּסוֹף שְׁעַת [הַקְרָבַת] הַקָּרְבָּן, נִדּוֹן בְּדִין דֶּרֶךְ רְחוֹקָה: 

~ פרק ט - משנה ג
<B>וְהַשֵּׁנִי חָמֵץ וּמַצָּה עִמּוֹ בַּבָיִת.</B> דִּכְתִיב (בְּמִדְבָּר ט) כְּכָל חֻקַּת הַפֶּסַח יַעֲשׂוּ אֹתוֹ, מַשְׁמַע מִצְווֹת שֶׁבְּגוּפוֹ, כְּגוֹן צָלִי וְעַל מַצּוֹת וּמְרוֹרִים יֹאכְלֻהוּ {ו}, עוֹשִׂין אוֹתוֹ כְּכָל חֻקַּת הַפֶּסַח, אֲבָל מִצְווֹת שֶׁעַל גּוּפוֹ מִמָּקוֹם אַחֵר, כְּגוֹן תַּשְׁבִּיתוּ שְׂאֹר וְלֹא תִשְׁחַט עַל חָמֵץ, אֵין עוֹשִׂין אוֹתוֹ כְּכָל חֻקַּת הַפֶּסַח: <B>הָרִאשׁוֹן טָעוּן הַלֵּל בַּאֲכִילָתוֹ וְכוּ'.</B> דִּכְתִיב (יְשַׁעְיָה ל) הַשִּׁיר יִהְיֶה לָכֶם כְּלֵיל הִתְקַדֶּשׁ חָג, לַיִל הַמְקֻדָּשׁ לְחַג שֶׁהוּא פֶסַח רִאשׁוֹן טָעוּן הַלֵּל, וְשֶׁאֵינוֹ מְקֻדָּשׁ לְחַג אֵינוֹ טָעוּן הַלֵּל: <B>זֶה וָזֶה טְעוּנִים הַלֵּל בַּעֲשִׂיָּתָן.</B> דְּלַיְלָה מִעֵט קְרָא מִשִּׁיר, יוֹם לֹא מִעֵט: 

~ פרק ט - משנה ד
<B>לֹא יֹאכְלוּ מִמֶּנּוּ זָבִין.</B> דְּגַבֵּי טָמֵא לָנֶפֶשׁ כְּתִיב אִישׁ, דְּדָרְשִׁינַן מִנֵּיהּ אִישׁ נִדְחֶה וְאֵין צִבּוּר נִדְחִין, (אֲבָל גַּבֵּי זִיבָה, אַף צִבּוּר נִדְחִין) {ט}: <B>וְאִם אָכְלוּ פְּטוּרִים מִכָּרֵת.</B> דְּאוֹכֵל קָדָשִׁים בְּטֻמְאַת הַגּוּף, דִּכְתִיב (וַיִּקְרָא ז) כָּל טָהוֹר יֹאכַל בָּשָׂר, וּסְמִיךְ לֵיהּ וְהַנֶּפֶשׁ אֲשֶׁר תֹּאכַל בָּשָׂר כוּ' וְטֻמְאָתוֹ עָלָיו וְנִכְרְתָה, בָּשָׂר הַנֶּאֱכָל לַטְּהוֹרִים, טְמֵאִים חַיָּבִין עָלָיו מִשּׁוּם טֻמְאָה, וְשֶׁאֵינוֹ נֶאֱכָל לַטְּהוֹרִים, כְּגוֹן פֶּסַח הַבָּא בְטֻמְאָה, אֵין טְמֵאִין חַיָּבִין עָלָיו מִשּׁוּם טֻמְאָה: <B>אַף עַל בִּיאַת מִקְדָּשׁ.</B> פּוֹטֵר הַזָּבִין וְהַזָּבוֹת, אִם נִכְנְסוּ לַמִּקְדָּשׁ פְּטוּרִים כְּשֶׁהַפֶּסַח נִדְחֶה מִפְּנֵי הַטֻּמְאָה, דִּכְתִיב (בְּמִדְבָּר ה) וִישַׁלְּחוּ מִן הַמַּחֲנֶה כָּל צָרוּעַ וְכָל זָב וְכֹל טָמֵא לָנָפֶשׁ, בִּזְמַן שֶׁטְּמֵאֵי מֵתִים מִשְׁתַּלְּחִין, זָבִין וּמְצֹרָעִים מִשְׁתַּלְּחִין, אֵין טְמֵאֵי מֵתִים מִשְׁתַּלְּחִין, אֵין זָבִין וּמְצֹרָעִים מִשְׁתַּלְּחִין. וְתַנָּא קַמָּא לֹא דָרֵישׁ לִקְרָא לְהָכִי, דְּכֻלְּהוּ אִצְטְרִיכוּ לְחַלְּקָם מִמַּחֲנוֹתֵיהֶם. וְאֵין הֲלָכָה כְּרַבִּי אֱלִיעֶזֶר: 

~ פרק ט - משנה ה
<B>לַיְלָה אֶחָד, וּפֶסַח דּוֹרוֹת נוֹהֵג כָּל שִׁבְעָה.</B> מַתְנִיתִין חַסּוֹרֵי מִחַסְּרָא וְהָכִי קָתָנֵי, וְנֶאֱכָל בְּחִפָּזוֹן בְּלַיְלָה אֶחָד, וְחִמּוּצוֹ כָּל הַיּוֹם, וּפֶסַח דּוֹרוֹת חִמּוּצוֹ נוֹהֵג כָּל שִׁבְעָה. דִּבְפֶסַח מִצְרַיִם כְּתִיב (שְׁמוֹת יג) וְלֹא יֵאָכֵל חָמֵץ הַיּוֹם אַתֶּם יֹצְאִים, קָרֵי בֵיהּ וְלֹא יֵאָכֵל חָמֵץ הַיּוֹם שֶׁאַתֶּם יוֹצְאִים בִּלְבַד: 

~ פרק ט - משנה ו
<B>שָׁמַעְתִּי.</B> מֵרַבּוֹתַי: <B>שֶׁתְּמוּרַת הַפֶּסַח קְרֵבָה.</B> שְׁלָמִים אַחַר הַפֶּסַח {יב}: <B>וּתְמוּרַת הַפֶּסַח אֵינָהּ קְרֵבָה.</B> וְיֵשׁ תְּמוּרַת פֶּסַח שֶׁאֵינָהּ קְרֵבָה הִיא עַצְמָהּ שְׁלָמִים, אֶלָּא תִרְעֶה עַד שֶׁיִּפֹּל בָּהּ מוּם וְתִמָּכֵר וְיָבִיא בְדָמֶיהָ שְׁלָמִים, דְּמוֹתַר הַפֶּסַח קָרֵב שְׁלָמִים: <B>וְאֵין לִי לְפָרֵשׁ.</B> שָׁכַחְתִּי עַל אֵיזוֹ שָׁמַעְתִּי תִּקְרַב, וְעַל אֵיזוֹ תִּרְעֶה עַד שֶׁתִּסְתָּאֵב: <B>הַפֶּסַח.</B> שֶׁאָבַד וְהִפְרִישׁ אַחֵר תַּחְתָּיו וְנִמְצָא פֶסַח רִאשׁוֹן קֹדֶם שְׁחִיטַת הַשֵּׁנִי, שֶׁהָיָה עוֹמֵד לְפָנֵינוּ בִּשְׁעַת שְׁחִיטָה, הֲרֵי קְבָעַתּוּ שְׁעַת שְׁחִיטָה בְּשֵׁם פֶּסַח, וְזֶה שֶׁלֹּא הִקְרִיבוֹ דָּחָהוּ בְיָדַיִם {יג} וְלֹא יִקְרַב הוּא עַצְמוֹ שְׁלָמִים: <B>עַד שֶׁיִּסְתָּאֵב.</B> שֶׁיִּפֹּל בּוֹ מוּם, שֶׁלֹּא יִהְיֶה רָאוּי לְקָרְבָּן: <B>וְכֵן תְּמוּרָתוֹ.</B> אִם הֵמִיר בּוֹ בֶּהֱמַת חֻלִּין אַחֲרֵי כֵן: <B>לְאַחַר הַפֶּסַח.</B> כְּלוֹמַר וְאִם לְאַחַר שְׁחִיטַת הַשֵּׁנִי נִמְצָא, הֲרֵי לֹא קְבָעַתּוּ שְׁעַת שְׁחִיטָה בְּשֵׁם פֶּסַח, וְלֹא נִדְחָה בְיָדַיִם, וְיִקְרַב הוּא עַצְמוֹ שְׁלָמִים: <B>וְכֵן תְּמוּרָתוֹ.</B> וְהוּא הַדִּין דְּמָצֵי רַבִּי יְהוֹשֻׁעַ לְמִתְנֵי בַּפֶּסַח עַצְמוֹ {יד}, יֵשׁ פֶּסַח קָרֵב וְיֵשׁ פֶּסַח שֶׁאֵינוֹ קָרֵב: 

~ פרק ט - משנה ז
<B>וְיִפְּלוּ דָמָיו לִנְדָבָה.</B> נוֹתְנִים אוֹתָן הַמָּעוֹת לַתֵּבָה שֶׁבַּמִּקְדָּשׁ וּמַקְרִיבִין מֵהֶן עוֹלוֹת נְדָבָה: <B>לֹא יְבִיאֶנּוּ בְנוֹ אַחֲרָיו לְשֵׁם פֶּסַח.</B> דַּהֲוָה לֵיהּ פֶּסַח שֶׁמֵּתוּ בְעָלָיו וְאֵין כָּאן מְנוּיִין {יז}: 

~ פרק ט - משנה ח
<B>הַפֶּסַח שֶׁנִּתְעָרֵב.</B> שְׁלֹשָׁה טְלָאִים, אֶחָד שֶׁל פֶּסַח וְאֶחָד שֶׁל אָשָׁם וְאֶחָד שֶׁל עוֹלָה, שֶׁנִּתְעָרְבוּ. כֻּלָּן יִרְעוּ עַד שֶׁיִּסְתָּאֲבוּ: <B>וְיָבִיא בִדְמֵי הַיָּפֶה שֶׁבָּהֶן.</B> עוֹלָה, דְּשֶׁמָּא הַיָּפֶה עוֹלָה הָיָה. וּבִדְמֵי הַיָּפֶה שֶׁבָּהֶן אָשָׁם, דְּשֶׁמָּא הַיָּפֶה אָשָׁם הָיָה. וּבִדְמֵי הַיָּפֶה שֶׁבָּהֶן פֶּסַח, אִם קֹדֶם הַפֶּסַח נִסְתָּאֲבוּ כֻלָּן, וְאִם לְאַחַר הַפֶּסַח נִסְתָּאֲבוּ יְבִיאֵם לִשְׁלָמִים, דְּשֶׁמָּא הַיָּפֶה פֶּסַח הָיָה. וְאוֹתוֹ מוֹתָר שֶׁצָּרִיךְ לְהוֹסִיף עַל הַשֵּׁנִי עַד שֶׁיַּגִּיעוּ לִדְמֵי הַיָּפֶה, יַפְסִיד מִשֶּׁלּוֹ. וְכֵיצַד עוֹשֶׂה, אִם הַיָּפֶה שֶׁבָּהֶן שָׁוֶה סֶלַע, מֵבִיא שָׁלֹשׁ סְלָעִים מִבֵּיתוֹ, וְנוֹטֵל הַסֶּלַע הָאַחַת וְאוֹמֵר, כָּל מָקוֹם שֶׁהִיא הָעוֹלָה הֲרֵי הִיא מְחֻלֶּלֶת עַל סֶלַע זוֹ, וְיָבִיא מִמֶּנָּהּ עוֹלָה. וְנוֹטֵל הַסֶּלַע הַשְּׁנִיָּה וְאוֹמֵר, כָּל מָקוֹם שֶׁהוּא אָשָׁם הֲרֵי הוּא מְחֻלָּל עַל סֶלַע זוֹ, וְיָבִיא בּוֹ אָשָׁם. וְכֵן לִשְׁלָמִים {יח}: <B>נִתְעָרֵב הַפֶּסַח בִּבְכוֹרוֹת.</B> שֶׁמַּתַּן דָּמָם וְדַם הַפֶּסַח שָׁוֶה {יט}: <B>רַבִּי שִׁמְעוֹן אוֹמֵר אִם חֲבוּרַת כֹּהֲנִים יֹאכֵלוּ.</B> כֻּלָּן בּוֹ בַלַּיְלָה, שֶׁהַבְּכוֹר נֶאֱכָל לַכֹּהֲנִים. וְיִקְרַב פֶּסַח לְשֵׁם פֶּסַח בְּכָל מָקוֹם שֶׁהוּא, וּבְכוֹרוֹת לְשֵׁם בְּכוֹרוֹת בְּכָל מָקוֹם שֶׁהֵן, וְאַף עַל פִּי שֶׁהֵן מְמַעֲטִין בִּזְמַן אֲכִילַת הַבְּכוֹר, שֶׁהַבְּכוֹר נֶאֱכָל לִשְׁנֵי יָמִים וְלַיְלָה אֶחָד, וְעַכְשָׁיו אֵין אוֹכְלִין אוֹתוֹ אֶלָּא עַד חֲצוֹת כִּזְמַן הַפֶּסַח, וְנִמְצְאוּ מְבִיאִין קָדָשִׁים לְבֵית הַפְּסוּל, רַבִּי שִׁמְעוֹן סָבַר שֶׁיְּכוֹלִין לְהָבִיא קָדָשִׁים לְבֵית הַפְּסוּל. וְרַבָּנָן פְּלִיגֵי עֲלֵיהּ וְאָמְרֵי יִרְעוּ כֻלָּן עַד שֶׁיִּסְתָּאֲבוּ, וְיָבִיא {כ} מָעוֹת בִּדְמֵי הַיָּפֶה שֶׁבָּהֶן, כִּדְאָמְרָן בְּפֶסַח שֶׁנִּתְעָרֵב בִּזְבָחִים. וְאֵין הֲלָכָה כְּרַבִּי שִׁמְעוֹן: 

~ פרק ט - משנה ט
<B>צֵא וּבַקֵּשׁ.</B> אֶת הָאָבוּד וּשְׁחֹט עָלֵינוּ: <B>אִם שֶׁלּוֹ נִשְׁחַט רִאשׁוֹן.</B> הוֹאִיל וְהֵם אָמְרוּ לוֹ שְׁחֹט עָלֵינוּ, עַל שֶׁלּוֹ הֵם נִמְנִים וְשֶׁלָּהֶם יִשָּׂרֵף, דְּפֶסַח בְּלֹא בְעָלִים הוּא, וְאוֹכְלִין כֻּלָּם מִשֶּׁלּוֹ: <B>וְאִם שֶׁלָּהֶן נִשְׁחַט רִאשׁוֹן.</B> הוּא אוֹכֵל מִשֶּׁלּוֹ, שֶׁהֲרֵי לֹא נִמְנָה עַל שֶׁלָּהֶן. וְהֵן אוֹכְלִין מִשֶּׁלָּהֶן, שֶׁהֲרֵי חָזְרוּ בָהֶן מִן הָאָבוּד וּמָשְׁכוּ יְדֵיהֶן מִמֶּנּוּ: <B>וְהֵן אֵינָן אוֹכְלִין עִמּוֹ.</B> שֶׁמָּא שֶׁלָּהֶן נִשְׁחַט רִאשׁוֹן וּמָשְׁכוּ יְדֵיהֶן מִזֶּה: <B>וְשֶׁלָּהֶן יֵצֵא לְבֵית הַשְּׂרֵפָה.</B> שֶׁמָּא שֶׁלּוֹ נִשְׁחַט רִאשׁוֹן, וְאֵין נִמְנִין עַל הַשֵּׁנִי: <B>וּפְטוּרִין מִפֶּסַח שֵׁנִי.</B> דְּמִמַּה נַּפְשָׁךְ בָּרִאשׁוֹן נִמְנוּ, וַאֲכִילָה לֹא מְעַכֶּבֶת: <B>אָמַר לָהֶן.</B> אוֹתוֹ הַיָּחִיד שֶׁהָלַךְ לְבַקֵּשׁ אֶת הָאָבוּד, אִם אֵחַרְתִּי תְּמַנּוּנִי עִמָּכֶם וְשַׁחֲטוּ עָלַי. וְהֵם לֹא אָמְרוּ לוֹ שְׁחֹט עָלֵינוּ: <B>הוּא אוֹכֵל עִמָּהֶן.</B> וְשֶׁלּוֹ יִשָּׂרֵף, כֵּיוָן שֶׁהִמְנוּהוּ עַל שֶׁלָּהֶן הֲרֵי נִמְשַׁךְ מִן הָרִאשׁוֹן וְחָזַר בּוֹ מִשְּׁלִיחוּתוֹ: <B>וְשֶׁלּוֹ יֵצֵא לְבֵית הַשְּׂרֵפָה.</B> שֶׁמָּא שֶׁלָּהֶן נִשְׁחַט רִאשׁוֹן וְנִמְשַׁךְ [מִשֶּׁלּוֹ, שֶׁהֲרֵי] עֲשָׂאָן שְׁלוּחִין: <B>וּפָטוּר מִפֶּסַח שֵׁנִי.</B> דְּמִמַּה נַּפְשָׁךְ בָּרִאשׁוֹן נִמְנָה, וַאֲכִילָה לֹא מְעַכֶּבֶת: <B>אָמַר לָהֶן.</B> שַׁחֲטוּ עָלַי אִם אֵחַרְתִּי: <B>וְאָמְרוּ לוֹ.</B> בַּקֵּשׁ וּשְׁחֹט עָלֵינוּ: <B>יֹאכְלוּ כֻלָּם מִן הָרִאשׁוֹן.</B> דְּהוּא שְׁלוּחָם וְהֵם שְׁלוּחָיו: <B>וְאִם אֵין יָדוּעַ אֵיזֶה רִאשׁוֹן שְׁנֵיהֶם יִשָּׂרְפוּ.</B> וּפְטוּרִים מִפֶּסַח שֵׁנִי: <B>אֵינָן חַיָּבִין בְּאַחֲרָיוּת זֶה לָזֶה.</B> אֵין לָהֶם טַעֲנָה זֶה עַל זֶה. אֵין חוֹשְׁשִׁין אֵיזֶה רִאשׁוֹן, אֶלָּא הוּא אוֹכֵל מִשֶּׁלּוֹ, וְהֵן אוֹכְלִין מִשֶּׁלָּהֶן: 

~ פרק ט - משנה י
<B>אֵלּוּ מוֹשְׁכִין לָהֶם אֶחָד.</B> מִן הַפְּסָחִים. וְאֵלּוּ מוֹשְׁכִין לָהֶם אֶחָד: <B>אֶחָד.</B> מִבְּנֵי חֲבוּרָה זוֹ בָּא לוֹ אֵצֶל בְּנֵי חֲבוּרָה זוֹ, וְאֶחָד מִזּוֹ בָּא לוֹ אֵצֶל זוֹ: <B>וְכָךְ הֵם אוֹמְרִים.</B> לְאוֹתוֹ יָחִיד הַבָּא אֶצְלָם: <B>אִם שֶׁלָּנוּ הוּא.</B> אוֹתוֹ הַפֶּסַח שֶׁמָּשַׁכְנוּ אֵלֵינוּ, יָפֶה בָרַרְנוּ אֶת שֶׁלָּנוּ, הַמְשֵׁךְ יָדְךָ מִשֶּׁלְּךָ וְהִמָּנֵה עִמָּנוּ עַל שֶׁלָּנוּ: <B>אִם שֶׁלְּךָ הוּא פֶסַח זֶה.</B> הֲרֵי אַתָּה עָלָיו, וְיָדֵינוּ מְשׁוּכוֹת מִשֶּׁלָּנוּ וִיהֵא לִבְנֵי חֲבוּרָה הָאַחֶרֶת, וְנִמְנִינוּ עַל זֶה שֶׁלְּךָ. נִמְצָא אִם הֶחֱלִיפוּ הֲרֵי נִמְשְׁכוּ כָל הַחֲבוּרָה מִשֶּׁלָּהֶם וְנִמְנוּ עַל אוֹתוֹ שֶׁבֵּרְרוּ. וְכָךְ אוֹמְרִים בְּנֵי חֲבוּרָה הַשְּׁנִיָּה לַיָּחִיד הַבָּא אֶצְלָם. וְעַל כָּרְחָם צָרִיךְ אֶחָד מֵאֵלּוּ לָבֹא אֵצֶל אֵלּוּ וְלִמָּנוֹת עִמָּהֶן, וְלֹא אָמְרִינַן יִמְשְׁכוּ אֵלּוּ מִשֶּׁלָּהֶן בְּכָל מָקוֹם שֶׁהוּא וְאֵלּוּ מִשֶּׁלָּהֶן וְיַחְזְרוּ וְיִמָּנוּ אֵלּוּ עַל אֶחָד וְאֵלּוּ עַל אֶחָד, מִשּׁוּם דְּאָמְרִינַן בַּבְּרַיְתָא בַגְּמָרָא דְּאָסוּר לִמָּשֵׁךְ כָּל בְּנֵי הַחֲבוּרָה מִן הַפֶּסַח וּלְהַנִּיחוֹ בְּלֹא בְעָלִים {כד}, וְשֶׁמָּא הֶחֱלִיפוּ וְרוֹצִים לִמְשֹׁךְ מִפִּסְחָם וְלִמָּנוֹת עַל אַחֵר, כְּשֶׁאָמְרוּ הֲרֵי יָדֵינוּ מְשׁוּכוֹת מִשֶּׁלָּנוּ הֲרֵי נוֹתַר פֶּסַח בְּלֹא בְעָלִים מִיָּד, וְזֶה אָסוּר. וְעַכְשָׁיו כְּשֶׁאֶחָד מֵחֲבוּרָה זוֹ בָּא אֵצֶל הָאַחֶרֶת מִמַּה נַּפְשָׁךְ אֵין כָּאן פֶּסַח בְּלֹא בְעָלִים, אִם יָפֶה בֵרְרוּ לָהֶם הֲרֵי כָל בְּנֵי חֲבוּרָתוֹ עָלָיו חוּץ מִן הָאֶחָד שֶׁפֵּרַשׁ מֵהֶן וּמָשַׁךְ יָדוֹ, וְאִם הֶחֱלִיפוּ הֲרֵי הָלַךְ אֶחָד מֵהֶם עִם פִּסְחוֹ, וּכְשֶׁמָּשְׁכוּ הַנּוֹתָרִים יְדֵיהֶם הֵימֶנּוּ, נִשְׁאַר הוּא עָלָיו: <B>וְכֵן חָמֵשׁ חֲבוּרוֹת שֶׁל חֲמִשָּׁה חֲמִשָּׁה.</B> בְּנֵי אָדָם, שֶׁנִּתְעָרְבוּ פִסְחֵיהֶן. כָּל חֲבוּרָה וַחֲבוּרָה מוֹשְׁכִין לָהֶם אֶחָד מִן הַפְּסָחִים, וַחֲמִשָּׁה אֲנָשִׁים שֶׁבְּכָל חֲבוּרָה וַחֲבוּרָה מִתְחַלְּקִין [לַחֲמִשָּׁה] פְסָחִים, שֶׁאִם הֶחֱלִיפוּ לֹא יְהֵא כָאן פֶּסַח, שֶׁאֵין אֶחָד מִבְּעָלָיו הָרִאשׁוֹנִים עָלָיו {כה}: <B>וְכָךְ הֵם אוֹמְרִים.</B> כְּשֶׁנַּעֲשׂוּ עַתָּה הַחֲבוּרוֹת הַחֲדָשִׁים אוֹמְרִים הָאַרְבָּעָה לָאֶחָד, אִם שֶׁלְּךָ הוּא פֶסַח זֶה הֲרֵי יָדֵינוּ אַרְבַּעְתֵּנוּ מְסֻלָּקוֹת מֵאַרְבָּעָה פְסָחֵינוּ בְּכָל מָקוֹם שֶׁהֵם וְנִמְנִינוּ עִמָּךְ, וְכֵן הוּא וּשְׁלֹשָׁה חוֹזְרִין וְאוֹמְרִין לַשֵּׁנִי, וְכֵן הָאַרְבָּעָה לְכָל אֶחָד שֶׁבַּחֲבוּרָה. וְכָל חֲבוּרָה וַחֲבוּרָה כֵּן: 

~ פרק ט - משנה יא
<B>שְׁנַיִם שֶׁנִּתְעָרְבוּ פִסְחֵיהֶן.</B> רְאוּבֵן וְשִׁמְעוֹן שֶׁנִּתְעָרְבוּ פִסְחֵיהֶן, רְאוּבֵן מוֹשֵׁךְ לוֹ אֶחָד וְשִׁמְעוֹן מוֹשֵׁךְ לוֹ אֶחָד. רְאוּבֵן הוֹלֵךְ וּמַמְנֶה עִמּוֹ אֶחָד מִן הַשּׁוּק, וְאוֹמֵר כָּל מָקוֹם שֶׁהוּא פֶסַח שֶׁלִּי הֲרֵי אַתָּה נִמְנֶה עָלָיו, וּרְאוּבֵן בָּא לוֹ אֵצֶל פֶּסַח שֶׁמָּשַׁךְ לוֹ שִׁמְעוֹן, וְשִׁמְעוֹן בָּא לוֹ אֵצֶל פֶּסַח שֶׁמָּשַׁךְ לוֹ רְאוּבֵן, וְכָךְ אוֹמֵר לוֹ רְאוּבֵן לִיהוּדָה הַנִּשְׁאָר עַל פֶּסַח שֶׁמָּשַׁךְ לוֹ שִׁמְעוֹן, אִם שֶׁלְּךָ הוּא פֶסַח זֶה, שֶׁיָּפֶה בֵּרֵר לוֹ שִׁמְעוֹן תְּחִלָּה, הֲרֵי יָדַי מְשׁוּכוֹת מִשֶּׁלִּי וַהֲרֵינִי נִמְנֶה עִמְּךָ עַל זֶה, וְאִם שֶׁלִּי הוּא פֶסַח זֶה, שֶׁלֹּא כִוַּנְתִּי מִתְּחִלָּה לִבְרֹר יָפֶה וְאֵין זֶה פֶסַח שֶׁנִּמְנֵיתָ עָלָיו עִם שִׁמְעוֹן, הֲרֵי יָדֶיךָ מְסֻלָּקוֹת מִשֶּׁלְּךָ, וְהִמָּנֵה עִמִּי עַל זֶה. וּלְכָךְ הֻצְרַךְ כָּל אֶחָד לְהַמְנוֹת עִמּוֹ אֶחָד מִן הַשּׁוּק, שֶׁאִם בָּאוּ לְהַתְנוֹת כְּשֶׁהֵן יְחִידִים וְלוֹמַר אִם שֶׁלִּי הוּא פֶסַח זֶה וְשֶׁלְּךָ שֶׁלְּךָ הֲרֵי יָפֶה בָרַרְנוּ, וְאִם לָאו הֲרֵי אֲנִי מוֹשֵׁךְ יָדִי מִשֶּׁלִּי וְנִמְנֶה עַל שֶׁלְּךָ. נִמְצָא כְשֶׁהוּא מוֹשֵׁךְ מִשֶּׁלּוֹ הֲרֵי הוּא מַנִּיחַ אֶת פִּסְחוֹ בְּלֹא בְעָלִים {כו}, שֶׁעֲדַיִן לֹא נִמְנָה עָלָיו אַחֵר, וְהָא לֵיכָּא לְמֵימַר שֶׁיִּמָּנֶה כָל אֶחָד עַל שֶׁל חֲבֵרוֹ קֹדֶם שֶׁיִּמְשֹׁךְ יָדוֹ מִשֶּׁלּוֹ, דְּאֵין נִמְנִין עַל שְׁנֵי פְסָחִים כְּאֶחָד, וְאֵין זֶה מְנוּיָיו: 

^ פרק י

~ פרק י - משנה א
<B>עַרְבֵי פְסָחִים סָמוּךְ לַמִּנְחָה.</B> קֹדֶם לַמִּנְחָה מְעַט כְּמוֹ חֲצִי שָׁעָה, בִּתְחִלַּת שָׁעָה עֲשִׂירִית {א}. דְּתָמִיד קָרֵב בְּתֵשַׁע וּמֶחֱצָה, וְהוּא זְמַן הַמִּנְחָה, וְקֹדֶם לַמִּנְחָה חֲצִי שָׁעָה הָוֵי בִתְחִלַּת שָׁעָה עֲשִׂירִית: <B>לֹא יֹאכַל אָדָם.</B> כְּדֵי שֶׁיֹּאכַל מַצָּה לְתֵאָבוֹן, מִשּׁוּם הִדּוּר מִצְוָה. וְלֶחֶם פְּשִׁיטָא דְלָא מָצֵי אָכֵיל, דְּחָמֵץ אָסוּר מִשֵּׁשׁ שָׁעוֹת וּלְמַעְלָה. וּמַצָּה נַמִּי הָא אָמְרִינַן בַּיְרוּשַׁלְמִי הָאוֹכֵל מַצָּה בְעֶרֶב פֶּסַח כְּבָא עַל אֲרוּסָתוֹ בְּבֵית חָמִיו. וְלֹא נִצְרְכָה אֶלָּא לִשְׁאָר אֳכָלִין, שֶׁלֹּא יְמַלֵּא כְרֵסוֹ מֵהֶן: <B>עַד שֶׁיָּסֵב.</B> בַּמִּטָּה וְעַל הַשֻּׁלְחָן, כְּדֶרֶךְ בְּנֵי חוֹרִין: <B>וְלֹא יִפְחֲתוּ לוֹ.</B> גַּבָּאֵי צְדָקָה הַמְפַרְנְסִים אֶת הָעֲנִיִּים: <B>וַאֲפִלּוּ הוּא מִתְפַּרְנֵס מִן הַתַּמְחוּי.</B> דְּהַיְנוּ עָנִי שֶׁבַּעֲנִיִּים, דִּתְנַן בְּמַסֶּכֶת פֵּאָה מִי שֶׁיֵּשׁ לוֹ מְזוֹן שְׁתֵּי סְעוּדוֹת לֹא יִטֹּל מִן הַתַּמְחוּי: <B>מֵאַרְבַּע כּוֹסוֹת.</B> כְּנֶגֶד אַרְבָּעָה לְשׁוֹנוֹת שֶׁל גְּאֻלָּה שֶׁיֵּשׁ בְּפָרָשַׁת וָאֵרָא, וְהוֹצֵאתִי, וְהִצַּלְתִּי, וְגָאַלְתִּי, וְלָקַחְתִּי: 

~ פרק י - משנה ב
<B>מְבָרֵךְ עַל הַיּוֹם.</B> בַּתְּחִלָּה קִדּוּשׁ הַיּוֹם וְאַחַר כָּךְ בּוֹרֵא פְּרִי הַגָּפֶן. שֶׁתְּחִלָּה קָדַשׁ הַיּוֹם וְאַחַר כָּךְ בָּא הַיַּיִן, וּכְשֵׁם שֶׁקָּדַם לִכְנִיסָה כָּךְ קוֹדֵם לִבְרָכָה: <B>מְבָרֵךְ עַל הַיַּיִן.</B> תְּחִלָּה. וְהוּא הַדִּין לִמְקַדֵּשׁ עַל הַפַּת, שֶׁהַיַּיִן אוֹ הַפַּת גּוֹרְמִים לְקִדּוּשׁ הַיּוֹם, שֶׁאִם אֵין לוֹ יַיִן אוֹ פַת לֹא יְקַדֵּשׁ: 

~ פרק י - משנה ג
<B>הֵבִיאוּ לְפָנָיו.</B> הַיְרָקוֹת, כְּדֵי שֶׁיַּכִּיר תִּינוֹק וְיִשְׁאַל, לְפִי שֶׁאֵין דֶּרֶךְ לְהָבִיא יְרָקוֹת קֹדֶם סְעוּדָה: <B>מְטַבֵּל בַּחֲזֶרֶת.</B> לָאו דַּוְקָא חֲזֶרֶת, דְּטִבּוּל רִאשׁוֹן זֶה הָוֵי בִשְׁאָר יְרָקוֹת, אֶלָּא אִם אֵין לוֹ שְׁאָר יְרָקוֹת מְטַבֵּל בַּחֲזֶרֶת בִּמְקוֹם שְׁאָר יְרָקוֹת. וְלָשׁוֹן מְטַבֵּל, אוֹכֵל. וּלְפִי שֶׁכָּל אֲכִילָתָן עַל יְדֵי טִבּוּל הָיְתָה, קָרֵי לַאֲכִילָה טִבּוּל. וּמִיהוּ טִבּוּל זֶה לָאו בַּחֲרֹסֶת הוּא, מִדְּקָתָנֵי לְקַמָּן הֵבִיאוּ לְפָנָיו מַצָּה וַחֲזֶרֶת וַחֲרֹסֶת, מִכְּלָל דַּעֲדַיִן לֹא הוּבְאוּ {ו}: <B>עַד שֶׁמַּגִּיעַ לְפַרְפֵּר אֶת הַפָּת.</B> לַאֲכִילַת מַצָּה. וְהָא קָא מַשְׁמַע לָן שֶׁאֵין אֲכִילָה אַחֶרֶת מַפְסֶקֶת בֵּין אֲכִילַת יְרָקוֹת לַאֲכִילַת מַצָּה, דְּקֹדֶם שֶׁיַּגִּיעַ לְאוֹתוֹ חֲזֶרֶת שֶׁל מִצְוָה שֶׁמְּבָרֵךְ עָלָיו עַל אֲכִילַת מָרוֹר אוֹכֵל מַצָּה תְחִלָּה, כְּדִכְתִיב (בְּמִדְבָּר ט) עַל מַצּוֹת וּמְרֹרִים, מַצּוֹת בְּרֵישָׁא וַהֲדַר מְרוֹרִים: <B>וַחֲרֹסֶת.</B> שֶׁעוֹשִׂים מִתְּאֵנִים וְלוּזִים וּבָטְנִים וּשְׁקֵדִים וְכַמָּה מִינֵי פֵרוֹת, וּמְשִׂימִין בָּהּ תַּפּוּחִים {ז}, וְדָכִין הַכֹּל בַּמְּדוֹכָה, וּמְעָרְבִין בְּחֹמֶץ, וְנוֹתְנִין עָלֶיהָ תְבָלִין קָנֶה וְקִנָּמוֹן כְּעֵין פְּתִילוֹת דַּקּוֹת אֲרֻכּוֹת זֵכֶר לַקַּשׁ, וְצָרִיךְ שֶׁתִּהְיֶה עָבָה זֵכֶר לַטִּיט {ח}: <B>שֶׁאֵין חֲרֹסֶת מִצְוָה.</B> אֶלָּא לִרְפוּאָה, לְבַטֵּל שְׂרַף הַחֲזֶרֶת שֶׁרַע וְקָשֶׁה לַגּוּף כְּאֶרֶס: <B>רַבִּי אֱלִיעֶזֶר בְּרַבִּי צָדוֹק אוֹמֵר מִצְוָה.</B> זֵכֶר לַתַּפּוּחַ שֶׁהָיוּ יוֹלְדוֹת שָׁם בְּנֵיהֶם בְּלֹא עֶצֶב {י}, וְזֵכֶר לַטִּיט: 

~ פרק י - משנה ד
<B>וְכָאן הַבֵּן שׁוֹאֵל.</B> בְּכָל הַסְּפָרִים אֵין כָּתוּב וְכָאן, אֶלָּא וְכֵן, כְּמוֹ כֵּן בְּנוֹת צְלָפְחָד דֹּבְרֹת (בְּמִדְבָּר כז). כְּלוֹמַר וְדִין הוּא שֶׁבִּמְזִיגַת כּוֹס שֵׁנִי יִהְיֶה הַבֵּן שׁוֹאֵל מַה נִּשְׁתַּנָּה {יב}: <B>הַלַּיְלָה הַזֶּה כֻלּוֹ צָלִי.</B> בִּזְמַן שֶׁבֵּית הַמִּקְדָּשׁ קַיָּם הָיָה הַבֵּן שׁוֹאֵל כָּךְ: <B>מַתְחִיל בִּגְנוּת.</B> מִתְּחִלָּה עוֹבְדֵי עֲבוֹדָה זָרָה הָיוּ אֲבוֹתֵינוּ וַעֲבָדִים הָיִינוּ: <B>וּמְסַיֵּם בְּשֶׁבַח.</B> שֶׁקֵּרְבָנוּ הַמָּקוֹם לַעֲבוֹדָתוֹ וְגָאַל אֶת אֲבוֹתֵינוּ מִמִּצְרַיִם: 

~ פרק י - משנה ה
<B>כָּל שֶׁלֹּא אָמַר שְׁלֹשָׁה דְבָרִים אֵלּוּ.</B> שֶׁלֹּא פֵרֵשׁ טַעְמָן שֶׁל שְׁלֹשָׁה דְבָרִים הַלָּלוּ: 

~ פרק י - משנה ו
<B>וְחוֹתֵם בִּגְאֻלָּה.</B> כְּלוֹמַר מְסַיֵּם אֶת הַהַגָּדָה בְּבִרְכַּת גְּאֻלָּה. וְלֹא פֵרֵשׁ תַּנָּא קַמָּא לְמִלְּתֵיהּ הֵיאַךְ מְבָרְכִין אוֹתָהּ, וַאֲתוֹ רַבִּי טַרְפוֹן וְרַבִּי עֲקִיבָא לְפָרוֹשֵׁי לְמִלְּתֵיהּ. רַבִּי טַרְפוֹן אוֹמֵר פּוֹתֵחַ בָּהּ בְּבָרוּךְ וְאֵינוֹ חוֹתֵם בְּבָרוּךְ, מִידֵי דַהֲוָה אַבִּרְכַּת הַפֵּרוֹת וּבִרְכוֹת הַמִּצְוֹת, דְּכֻלַּהּ חֲדָא הוֹדָאָה הִיא. וּלְרַבִּי עֲקִיבָא חוֹתְמִין בָּהּ בְּבָרוּךְ, לְפִי שֶׁמּוֹסִיף בָּהּ דִּבְרֵי רִצּוּי וּבַקָּשָׁה, כֵּן יַגִּיעֵנוּ וְכוּ'. וַהֲלָכָה כְּרַבִּי עֲקִיבָא: 

~ פרק י - משנה ז
<B>בִּרְכַּת הַשִׁיר.</B> אִית דְּאָמְרֵי נִשְׁמַת כָּל חַי {כא}, וְאִית דְּאָמְרֵי יְהַלְלוּךָ ה' כָּל מַעֲשֶׂיךָ {כב}. וְנָהֲגוּ לְמֵימְרִינְהוּ לְתַרְוַיְהוּ: <B>בֵּין שְׁלִישִׁי לָרְבִיעִי לֹא יִשְׁתֶּה.</B> שֶׁלֹּא יִשְׁתַּכֵּר וְשׁוּב לֹא יוּכַל לִגְמֹר אֶת הַהַלֵּל. וְאִם תֹּאמַר כְּבָר מְשֻׁכָּר הוּא, שֶׁהֲרֵי שָׁתָה כָל רְצוֹנוֹ בְּתוֹךְ הַסְּעוּדָה. יַיִן שֶׁבְּתוֹךְ הַמָּזוֹן אֵינוֹ מְשַׁכֵּר {כד}, וְשֶׁלְּאַחַר הַמָּזוֹן מְשַׁכֵּר: 

~ פרק י - משנה ח
<B>מַפְטִירִין.</B> אֲנִי שָׁמַעְתִּי לְשׁוֹן יַפְטִירוּ בְשָׂפָה (תְּהִלִּים כב), כְּלוֹמַר פּוֹתְחִין וְאוֹמְרִים. וְרַבּוֹתַי פֵּרְשׁוּ לְשׁוֹן הַנִּפְטָר מֵחֲבֵרוֹ, כְּשֶׁנִּפְטָרִין מִן הַסְּעוּדָה אֵין מְסַיְּמִין אוֹתָהּ בָּאֲפִיקוֹמָן, בְּאַפִּיקוּ מָנַיְכוּ, כְּלוֹמַר תּוֹצִיאוּ כְלֵיכֶם מִכָּאן וְנֵלֵךְ וְנֹאכַל בְּמָקוֹם אַחֵר, לֹא פַת וְלֹא שׁוּם דָּבָר, גְּזֵרָה דִּלְמָא אָתֵי לְמֵיכַל מִן הַפֶּסַח בִּשְׁנֵי מְקוֹמוֹת. אֲבָל לֶאֱכֹל דְּבָרִים אֲחֵרִים בִּמְקוֹמוֹ הָרִאשׁוֹן שָׁרֵי, וּבִלְבַד שֶׁלֹּא יַעֲקֹר מֵחֲבוּרָה זוֹ לְאָכְלָם עִם חֲבוּרָה אַחֶרֶת. וְאִית בַּגְּמָרָא מָאן דְּפֵרֵשׁ אֵין מַפְטִירִין אַחַר הַפֶּסַח אֲפִיקוֹמָן, אַפִּיקוּ מִינֵי מְתִיקָה. דִּלְאַחַר שֶׁאָכְלוּ אֶת הַפֶּסַח אֵין נִפְטָרִין מִן הַסְּעוּדָה בַּאֲכִילַת מִינֵי מְתִיקָה וּפֵרוֹת שֶׁרְגִילִין לֶאֱכֹל לְקִנּוּחַ סְעוּדָה, וַאֲפִלּוּ בִמְקוֹמָן, שֶׁלֹּא יֹאבַד טַעַם הַפֶּסַח מִפִּיו. וְכֵן עִקָּר. וּכְשֵׁם שֶׁאֵין מַפְטִירִין אַחַר הַפֶּסַח אֲפִיקוֹמָן, כָּךְ אֵין מַפְטִירִין אַחַר מַצָּה אֲפִיקוֹמָן, שֶׁצָּרִיךְ שֶׁיֹּאכַל כַּזַּיִת מַצָּה בָאַחֲרוֹנָה בִּזְמַן שֶׁאֵין פֶּסַח {כה}, וְאַחַר אוֹתָהּ מַצָּה אֵין נִפְטָרִין מִמֶּנָּה בַּאֲכִילַת דָּבָר אַחֵר: <B>יָשְׁנוּ כֻּלָּם לֹא יֹאכְלוּ.</B> אִם הִתְחִילוּ לֶאֱכֹל פִּסְחֵיהֶן וְיָשְׁנוּ כֻלָּן, שׁוּב לֹא יֹאכְלוּ, דְּנִרְאֶה כְאוֹכֵל בִּשְׁנֵי מְקוֹמוֹת, דְּמֵאַחַר שֶׁיָּשְׁנוּ הִסִּיחוּ דַעְתָּם מִלֶּאֱכֹל עוֹד, וְחָשֵׁיב לֵיהּ כַּאֲכִילַת שְׁנֵי מְקוֹמוֹת. וְחֻמְרָא בְעָלְמָא הוּא. וְהוּא הַדִּין נַמִּי לְמַצָּה בַּזְּמַן הַזֶּה: <B>רַבִּי יוֹסֵי אוֹמֵר נִתְנַמְנְמוּ יֹאכְלוּ.</B> אַרֵישָׁא קָאֵי, דְּאָמַר תַּנָּא קַמָּא יָשְׁנוּ מִקְצָתָן יֹאכְלוּ, וְאָתָא רַבִּי יוֹסֵי לְמֵימַר הָנֵי מִלֵּי אִם נִתְנַמְנְמוּ, שֶׁלֹּא נִשְׁקְעוּ בְשֵׁנָה {כז}, אֲבָל אִם נִרְדְּמוּ מִקְצָתָן לֹא יֹאכְלוּ אֵלּוּ הַנִּרְדָּמִים לִכְשֶׁיֵּעוֹרוּ מִשְּׁנָתָם. וַהֲלָכָה כְּרַבִּי יוֹסֵי: 

~ פרק י - משנה ט
<B>הַפֶּסַח אַחַר חֲצוֹת מְטַמֵּא אֶת הַיָּדָיִם.</B> דְּהָא נוֹתָר הוּא מֵחֲצוֹת וָאֵילָךְ {כח}, וְרַבָּנָן גָּזְרוּ עַל הַנּוֹתָר שֶׁיְּטַמֵּא אֶת הַיָּדַיִם, כְּדֵי שֶׁלֹּא יִתְעַצְּלוּ בַּאֲכִילָתוֹ. וּמְנָלָן דְּפֶסַח לְאַחַר חֲצוֹת הָוֵי נוֹתָר, דִּכְתִיב בַּפֶּסַח (שְׁמוֹת יב) וְאָכְלוּ אֶת הַבָּשָׂר בַּלַּיְלָה הַזֶּה, וּכְתִיב הָתָם וְעָבַרְתִּי בְאֶרֶץ מִצְרַיִם בַּלַּיְלָה הַזֶּה, מַה לְּהַלָּן עַד חֲצוֹת, אַף כָּאן עַד חֲצוֹת: <B>בִּרְכַּת הַפֶּסַח.</B> אֲשֶׁר קִדְּשָׁנוּ בְּמִצְוֹתָיו וְצִוָּנוּ לֶאֱכֹל הַפֶּסַח. בִּרְכַּת הַזֶּבַח, אֲשֶׁר קִדְּשָׁנוּ בְּמִצְוֹתָיו וְצִוָּנוּ לֶאֱכֹל הַזֶּבַח. וְזֶבַח הָאָמוּר כָּאן הוּא חֲגִיגַת יוֹם אַרְבָּעָה עָשָׂר. וַהֲלָכָה כְּרַבִּי עֲקִיבָא: 
