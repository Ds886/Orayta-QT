&TextSource=ר' פנחס ראובן שליט''א&CosmeticsType==911&PutNewLinesAsIs=1&SearchInTitles=0
<B><B><B><B>&UniqueId=1053&TextSource=ר' פנחס ראובן שליט''א&LastLevelIndex=2&CosmeticsType=1 #bp=<BR><HR>&ForcedBookName=רע''ב&GroupId=mishna_shkaim
</B>// C:\Dev\BhOCR\Runtime files 2\Projects\MZ2-SHKALIM Layer 2 - 21 pages

// סא. סא: סב. סב: סג. סג: סד. סד: סה. סה: סו. סו: סז. סז: סח. סח: סט. סט: ע. ע: עא.
//

$ משנה - שקלים - רע''ב

^ פרק א

~ פרק א - משנה א
<b>בְּאֶחָד בַּאֲדָר מַשְׁמִיעִין עַל הַשְּׁקָלִים.</b> בֵּית דִּין שׁוֹלְחִים בְּכָל עָרֵי יִשְׂרָאֵל וּמַכְרִיזִין שֶׁיָּבִיאוּ שִׁקְלֵיהֶן. לְפִי שֶׁבְּאֶחָד בְּנִיסָן צָרִיךְ לְהָבִיא קָרְבְּנוֹת צִבּוּר מִתְּרוּמָה חֲדָשָׁה, דִּכְתִיב (בְּמִדְבָּר כח) זֹאת עוֹלַת חֹדֶשׁ בְּחָדְשׁוֹ לְחָדְשֵׁי הַשָּׁנָה, חַדֵּשׁ וְהָבֵא קָרְבָּן מִתְּרוּמָה חֲדָשָׁה, וְיָלְפִינַן חָדְשֵׁי הַשָּׁנָה דְּהָכָא, מֵרִאשׁוֹן הוּא לָכֶם לְחָדְשֵׁי הַשָּׁנָה (שְׁמוֹת יב), הִלְכָּךְ מַקְדִּימִין שְׁלֹשִׁים יוֹם, דְּהַיְנוּ מֵאֶחָד בַּאֲדָר, לְהַכְרִיז שֶׁיָּבִיאוּ שִׁקְלֵיהֶם: <B>וְעַל הַכִּלְאָיִם.</B> מַכְרִיזִין שֶׁיְּמַעֲטוּ הַזֶּרַע הָאַחֵר עַד שֶׁלֹּא יִשָּׁאֵר בּוֹ רֹבַע קַב לִסְאָה, כְּדִתְנַן בְּפֶרֶק ב' דְּכִלְאַיִם כָּל סְאָה שֶׁיֵּשׁ בּוֹ רֹבַע קַב מִמִּין אַחֵר יְמַעֵט. וְרַבּוֹתֵינוּ פֵּרְשׁוּ דִּלְאַחַר שֶׁגָּדְלוּ הַזְּרָעִים אֲפִלּוּ אֶחָד בְּאֶלֶף צָרִיךְ לַעֲקֹר הַכֹּל, דְּכָל תְּרֵי מִילֵי דְּכָל חַד לְחוּדֵיהּ שָׁרֵי וְנֶאֶסְרוּ עַל יְדֵי תַּעֲרֹבֶת לֹא שַׁיָּךְ בְּהוּ בִטּוּל {ב}, דְּדַוְקָא כְּשֶׁמִּין אַחֵר מְעֹרָב בִּשְׁעַת הַזֶּרַע אֵין צָרִיךְ כִּי אִם לְמַעֵט, דְּמִדְּאוֹרַיְתָא חַד בִּתְרֵי בָּטִיל וְלֹא מִקְרֵי זוֹרֵעַ כִּלְאַיִם, אֶלָּא מִפְּנֵי מַרְאִית הָעַיִן בְּעַלְמָא צָרִיךְ לְמַעֵט. אֲבָל לְאַחַר שֶׁגָּדְלוּ לֹא שַׁיָּךְ בְּהוּ בִּטּוּל וְצָרִיךְ לַעֲקֹר אֶת הַכֹּל וְלֹא יְשַׁיֵּר אֶלָּא אֶחָד מִן הַמִּינִים: <B>בַּחֲמִשָּׁה עָשָׂר בּוֹ קוֹרִין אֶת הַמְגִלָּה בַּכְּרַכִּין.</B> הַמֻּקָּפִין חוֹמָה מִימוֹת יְהוֹשֻׁעַ בִּן נוּן. אַיְידֵי דְּבָעֵי לְמִתְנֵי דְּבַחֲמִשָּׁה עָשָׂר בַּאֲדָר שֻׁלְחָנוֹת יוֹשְׁבִין בַּמְּדִינָה, תָּנֵי נַמִּי כָּל מַה שֶּׁהָיוּ עוֹשִׂין בּוֹ בַּיּוֹם {ג}: <B>וּמְתַקְּנִים אֶת הַדְּרָכִים וְאֶת הָרְחוֹבוֹת.</B> הַשְּׁוָקִים שֶׁנִּתְקַלְקְלוּ בַּגְּשָׁמִים בִּימוֹת הַחֹרֶף, מְתַקְּנִים אוֹתָם בִּשְׁבִיל עוֹלֵי רְגָלִים. וְאִית דִּמְפָרְשֵׁי בִּשְׁבִיל הָרוֹצְחִים הַמַּכִּים נֶפֶשׁ בִּשְׁגָגָה, שֶׁיּוּכְלוּ לָנוּס מִפְּנֵי גּוֹאֵל הַדָּם, כְּדִכְתִיב (דְּבָרִים יט) תָּכִין לְךָ הַדֶּרֶךְ: <B>וְאֶת מִקְוְאוֹת הַמַּיִם.</B> אִם נִתְרַבָּה בָּהֶן טִיט מְנַקִּין אוֹתָן, וְאִם נֶחֱסַר שִׁעוּרָן מַמְשִׁיכִין לָהֶם מַיִם שְׁאוּבִים וּמַשְׁלִימִין אוֹתָן לִכְשִׁעוּר אִם הָיָה שָׁם רֹב אַרְבָּעִים סְאָה מִן הַכָּשֵׁר: <B>וְעוֹשִׂים כָּל צָרְכֵי רַבִּים.</B> כְּגוֹן דִּינֵי מָמוֹנוֹת {ד} וְדִינֵי נְפָשׁוֹת, וְדִינֵי מַכּוֹת, וּפְדִיַּת עֲרָכִים וַחֲרָמִים וְהַקְדָּשׁוֹת, וְהַשְׁקָאַת סוֹטָה {ה}, וּשְׂרֵפַת פָּרָה, וּרְצִיעַת עֶבֶד עִבְרִי, וְטָהֳרַת מְצֹרָע, וְשׁוֹלְחִין לִפְתֹּחַ בּוֹרוֹת שֶׁל מַיִם מְכֻנָּסִים כְּדֵי שֶׁיִּהְיוּ מְצוּיִין לָעָם לִשְׁתּוֹת מֵהֶן בִּימוֹת הַחַמָּה. דְּכָל הָנָךְ צָרְכֵי רַבִּים נִינְהוּ: <B>וּמְצַיְּנִין אֶת הַקְּבָרוֹת.</B> שֶׁלֹּא יַאֲהִילוּ עֲלֵיהֶם הַכֹּהֲנִים וְעוֹשֵׂי טָהֳרוֹת. וְהַצִּיּוּן הוּא שֶׁמְּמַחִים סִיד וְשֹׁפְכִים אוֹתוֹ סְבִיב הַקֶּבֶר, וּבִימוֹת הַגְּשָׁמִים הָיָה הַסִּיד נִמּוֹחַ וְצָרִיךְ לַחְזֹר וּלְצַיְּנוֹ: <B>וְיוֹצְאִים.</B> שְׁלוּחֵי בֵּית דִּין: <B>אַף עַל הַכִּלְאָיִם.</B> וְאַף עַל פִּי שֶׁכְּבָר הִכְרִיזוּ עָלֵיהֶם בְּאֶחָד בַּאֲדָר, לֹא הָיוּ סוֹמְכִים עַל הַהַכְרָזָה, דְּשֶׁמָּא לֹא עֲקָרוּם בְּעָלִים. וְהָיוּ הֵם יוֹצְאִים וְעוֹקְרִים אוֹתָם: 

~ פרק א - משנה ב
<B>הָיוּ עוֹקְרִים וּמַשְׁלִיכִים לִפְנֵיהֶם.</B> לִפְנֵי בַּעֲלֵי הַשָּׂדוֹת כְּדֵי שֶׁיִּתְבַּיְּשׁוּ. וְהָיוּ בַּעֲלֵי שָׂדוֹת שְׂמֵחִים שֶׁמְּנַכְּשִׁים לָהֶם שְׂדוֹתֵיהֶם, וְעוֹד שֶׁהָיוּ נוֹתְנִים אוֹתָן לִפְנֵי בְּהֶמְתָּן. הִתְקִינוּ שֶׁיִּהְיוּ מַשְׁלִיכִים אוֹתָן בַּדְּרָכִים. וַעֲדַיִן הָיוּ בַּעֲלֵי שָׂדוֹת שְׂמֵחִים שֶׁהָיוּ מְנַכְּשִׁים לָהֶן: <B>הִתְקִינוּ שֶׁיְּהוּ מַפְקִירִין כָּל הַשָּׂדֶה.</B> דְּהֶפְקֵר בֵּית דִּין הֶפְקֵר {ו}: 

~ פרק א - משנה ג
<B>בַּמְּדִינָה.</B> בִּירוּשָׁלַיִם. וְהָיוּ מַחֲלִיפִין מַחֲצִית הַשֶּׁקֶל לָאֲנָשִׁים, שֶׁמְּבִיאִים כָּל אֶחָד מִמַּטְבֵּעַ מְדִינָתוֹ וְאֵינוֹ יוֹדֵעַ כַּמָּה מֵהֶם יוֹצְאִים לְמַחֲצִית הַשֶּׁקֶל: <B>יָשְׁבוּ בַמִּקְדָּשׁ.</B> לְפִי שֶׁהָיָה הַזְּמַן מִתְקָרֵב הָיוּ יוֹשְׁבִים בַּמִּקְדָּשׁ, כְּדֵי שֶׁיְּמַהֲרוּ לְהָבִיא. וְרַמְבַּ"ם פֵּרֵשׁ שֶׁכָּל עָרֵי יִשְׂרָאֵל קְרוּיִין מְדִינָה, וּבְעֶשְׂרִים וַחֲמִשָּׁה בּוֹ הָיוּ יוֹשְׁבִים בַּמִּקְדָּשׁ בִּירוּשָׁלַיִם: <B>הִתְחִילוּ לְמַשְׁכֵּן.</B> מִי שֶׁלֹּא הֵבִיא שִׁקְלוֹ: <B>אֶת מִי מְמַשְׁכְּנִין לְוִיִּם.</B> לַאֲפוֹקֵי מִמַּאן דְּאָמַר שֶׁאֵין מְמַשְׁכְּנִין אֶת הַלְוִיִּם דִּכְתִיב (שְׁמוֹת ל) כָּל הָעוֹבֵר עַל הַפְּקוּדִים מִבֶּן עֶשְׂרִים שָׁנָה וָמַעְלָה, וּלְוִיִּם לֹא הָיוּ נִמְנִים מִבֶּן עֶשְׂרִים: <B>אֲבָל לֹא נָשִׁים.</B> וְנָתְנוּ אִישׁ כֹּפֶר נַפְשׁוֹ (שָׁם) כְּתִיב, וְלֹא אִשָּׁה: <B>וְלֹא עֲבָדִים.</B> דְּאֵין עֲבָדִים חַיָּבִין אֶלָּא בְּמִצְווֹת שֶׁנָּשִׁים חַיָּבוֹת: <B>וּקְטַנִּים.</B> אֲפִלּוּ הֵבִיא שְׁתֵּי שְׂעָרוֹת וְהוּא פָּחוֹת מִבֶּן עֶשְׂרִים: <B>שׁוּב אֵינוֹ פוֹסֵק.</B> אָבִיו, מִשֶּׁהִתְחִיל. וְאִם מֵת אָבִיו הוּא שׁוֹקֵל עַל יְדֵי עַצְמוֹ: <B>וְאֵין מְמַשְׁכְּנִין אֶת הַכֹּהֲנִים.</B> וְאַף עַל פִּי שֶׁחַיָּבִין בְּמַחֲצִית הַשֶּׁקֶל: <B>מִפְּנֵי דַרְכֵי שָׁלוֹם.</B> לְפִי שֶׁעֲבוֹדַת הַקָּרְבָּנוֹת עֲלֵיהֶם חוֹלְקִים לָהֶם כָּבוֹד {י} וְסוֹמְכִים עֲלֵיהֶם שֶׁלֹּא יְעַכְּבוּ אֶת שִׁקְלֵיהֶם. וְאִי נַמִּי יְעַכְּבוּ וְלֹא יִתְּנוּ, בֵּית דִּין מַתְנֶה עֲלֵיהֶם שֶׁיִּהְיֶה לָהֶם חֵלֶף עֲבוֹדָתָם, כְּמוֹ שֶׁנּוֹתְנִים מִתְּרוּמַת הַלִּשְׁכָּה לִשְׁאָר עוֹשֵׂי מְלֶאכֶת הַקֹּדֶשׁ כְּדִמְפָרֵשׁ לְקַמָּן: 

~ פרק א - משנה ד
<B>כָּל כֹּהֵן שֶׁשּׁוֹקֵל אֵינוֹ חוֹטֵא.</B> וְאַף עַל פִּי שֶׁאֵינוֹ חַיָּב לִשְׁקֹל {יא}. וְסַלְקָא דַּעְתָּךְ אֲמִינָא אִם שׁוֹקֵל נִמְצָא קָרְבַּן צִבּוּר קָרֵב מִשֶּׁל יָחִיד, קָמַשְׁמַע לָן דְּאֵינוֹ חוֹטֵא, לְפִי שֶׁהוּא מוֹסֵר אוֹתוֹ מַחֲצִית הַשֶּׁקֶל לַצִּבּוּר לְגַמְרֵי, וְלֹא חַיְשִׁינַן שֶׁמָּא לֹא יִגְמֹר לְמָסְרוֹ יָפֶה: <B>כָּל כֹּהֵן שֶׁאֵינוֹ שׁוֹקֵל חוֹטֵא.</B> וּקְרָא דְּכָל הָעוֹבֵר עַל הַפְּקוּדִים דָּרֵישׁ לֵיהּ הָכִי, כָּל הָעוֹבֵר בְּיַם סוּף, דְּהַיְנוּ כֹּהֲנִים לְוִיִּם וְיִשְׂרְאֵלִים שֶׁכֻּלָּן עָבְרוּ אֶת הַיָּם עַל הַפְּקוּדִים, בֵּין אוֹתָן שֶׁנִּמְנוּ לְבַדָּן {יב} בֵּין אוֹתָן שֶׁנִּמְנוּ עִם יִשְׂרָאֵל, יִתֵּן תְּרוּמַת ה'. וְאַף עַל גַּב דִּבְפָרָשַׁת אֵלֶּה פְּקוּדֵי כְּתִיב וְכֶסֶף פְּקוּדֵי הָעֵדָה מְאַת כִּכָּר וְגוֹ' לְשֵׁשׁ מֵאוֹת אֶלֶף וּשְׁלֹשֶׁת אֲלָפִים וְכוּ', הַהוּא בִּתְרוּמַת הָאֲדָנִים הוּא דִּכְתִיב, וּבְאוֹתָהּ תְּרוּמָה לֹא הָיָה שֵׁבֶט לֵוִי, אֲבָל בִּתְרוּמָה שֶׁל קָרְבְּנוֹת צִבּוּר הֻשְׁווּ בָּהּ כֹּהֲנִים לְוִיִּם וְיִשְׂרְאֵלִים: <B>לְעַצְמָן.</B> לַהֲנָאָתָן. וְלָאו דְּרָשָׁא הִיא, דְּדַוְקָא בְּמִנְחַת כֹּהֵן לְבַדּוֹ אָמַר קְרָא כָּלִיל תִּהְיֶה, וְלֹא בְּאוֹתָהּ שֶׁיֵּשׁ לוֹ בְּשֻׁתָּפוּת עִם הַצִּבּוּר. וַהֲלָכָה שֶׁכֹּהֲנִים חַיָּבִים לִתֵּן מַחֲצִית הַשֶּׁקֶל, וְאֵין מְמַשְׁכְּנִין אוֹתָן מִפְּנֵי דַּרְכֵי שָׁלוֹם: 

~ פרק א - משנה ה
<B>מְקַבְּלִין מִיָּדָם.</B> וּבִתְנַאי שֶׁיִּמְסְרוּם לַצִּבּוּר לְגַמְרֵי, כִּי הֵיכִי דְּלֹא לַהֲוֵי קָרְבַּן צִבּוּר קָרֵב מִשֶּׁל יָחִיד: <B>קִנֵּי זָבִים וְזָבוֹת.</B> תּוֹרִים וּבְנֵי יוֹנָה שֶׁזָּבִים וְזָבוֹת מְבִיאִים. וּבְכוּתִים בִּלְבַד מַיְרֵי, דְּאֵין זָבִים וְזָבוֹת בְּעוֹבְדֵי כּוֹכָבִים: <B>כֹּל שֶׁהוּא נִדָּר וְנִדָּב מְקַבְּלִין מִיָּדָם.</B> דְּתַנְיָא [מְנָחוֹת עג:] אִישׁ אִישׁ, לְרַבּוֹת אֶת הַגֵּרִים שֶׁנּוֹדְרִים נְדָרִים וּנְדָבוֹת כְּיִשְׂרָאֵל. וְאֵין לִי אֶלָּא עוֹלָה כְּדִכְתִיב (וַיִּקְרָא כב) אֲשֶׁר יַקְרִיבוּ לַה' עוֹלָה, שְׁלָמִים מִנַּיִן, תַּלְמוּד לוֹמַר לְכָל נִדְרֵיהֶם. מִנַּיִן לְרַבּוֹת הָעוֹפוֹת וְהַמְּנָחוֹת הַיַּיִן וְהַלְּבֹנָה וְהָעֵצִים, תַּלְמוּד לוֹמַר לְכָל נִדְרֵיהֶם וּלְכָל נִדְבוֹתָם: <B>וְכֵן הוּא מְפֹרָשׁ עַל יְדֵי עֶזְרָא.</B> כְּשֶׁרָצוּ הַכּוּתִים לְסַיְּעָן וְשָׁלְחוּ לָהֶם נִבְנֶה עִמָּכֶם כִּי כָכֶם נִדְרֹשׁ לֵאלֹהֵיכֶם, מַה הֵשִׁיבוּ לָהֶם, לֹא לָכֶם וְלָנוּ לִבְנוֹת בַּיִת בְּשֻׁתָּפוּת לֵאלֹהֵינוּ, וְלָכֶם אֵין חֵלֶק וּצְדָקָה וְזִכָּרוֹן בִּירוּשָׁלַיִם: 

~ פרק א - משנה ו
<B>קָלְבּוֹן.</B> קַל בּוֹן. כְּלוֹמַר דָּבָר קַל וּמֻעָט שֶׁמּוֹסִיפִין עַל מַחֲצִית הַשֶּׁקֶל לְהַכְרִיעַ בֵּינֵיהֶם {טו}: <B>הַשּׁוֹקֵל עַל יְדֵי אִשָּׁה כוּ' פָּטוּר.</B> כְּגוֹן שֶׁהִלְוָה לָהֶם, דְּכֵיוָן דִּפְטוּרִים הֵן לֹא מִחַיְּבֵי בְּקָלְבּוֹן. וְאִי לֹא הִלְוָה לָהֶם אֶלָּא שֶׁפּוֹרֵעַ בִּשְׁבִילָם, אֲפִלּוּ שׁוֹקֵל בִּשְׁבִיל בַּר חִיּוּבָא פָּטוּר מִן הַקָּלְבּוֹן כְּדִלְקַמָּן: <B>אִם שָׁקַל עַל יָדוֹ וְעַל יַד חֲבֵרוֹ.</B> בְּשֶׁהִלְוָהוּ מַיְרֵי, וְשׁוֹקֵל שֶׁקֶל שָׁלֵם, מַחֲצִית הַשֶּׁקֶל בִּשְׁבִילוֹ וּמַחֲצִית הַשֶּׁקֶל שֶׁמַּלְוֶה לַחֲבֵרוֹ: <B>חַיָּב קָלְבּוֹן אֶחָד.</B> דְּסָבַר הַנּוֹתֵן מַחֲצִית הַשֶּׁקֶל הַקָּצוּב בַּתּוֹרָה פָּטוּר {טז} מִן הַקָּלְבּוֹן, דִּכְתִיב זֶה יִתְּנוּ, כָּזֶה יִתְּנוּ וְלֹא יוֹתֵר. וּשְׁנַיִם שֶׁשָּׁקְלוּ שֶׁקֶל שָׁלֵם אֵין נוֹתְנִין אֶלָּא קָלְבּוֹן אֶחָד: <B>רַבִּי מֵאִיר אוֹמֵר שְׁנֵי קָלְבּוֹנוֹת.</B> רַבִּי מֵאִיר סָבַר הַשּׁוֹקֵל מַחֲצִית הַשֶּׁקֶל חַיָּב בְּקָלְבּוֹן, הִלְכָּךְ שְׁנַיִם שֶׁשָּׁקְלוּ שֶׁקֶל שָׁלֵם חַיָּבִין שְׁתֵּי קָלְבּוֹנוֹת. וְאֵין הֲלָכָה כְּרַבִּי מֵאִיר: <B>הַנּוֹתֵן סֶלַע.</B> דְּהַיְנוּ שֶׁקֶל שָׁלֵם לְשֻׁלְחָנִי שֶׁל הֶקְדֵּשׁ, וְנוֹטֵל מִמֶּנּוּ מַחֲצִיתוֹ שֶׁנִּשְׁאַר לוֹ מִמֶּנּוּ. וְשֶׁקֶל הָאָמוּר כָּאן הַיְנוּ מַחֲצִית הַשֶּׁקֶל {יז}: <B>נוֹתֵן שְׁנֵי קָלְבּוֹנוֹת.</B> בְּהָא מוֹדֶה תַּנָּא קַמָּא דְּנוֹתֵן שְׁתֵּי קָלְבּוֹנוֹת, אֶחָד קָלְבּוֹן לְהֶכְרֵעַ מַחֲצִית הַשֶּׁקֶל שֶׁהוּא נוֹטֵל מִן הַהֶקְדֵּשׁ, וְאֶחָד דְּכֵיוָן שֶׁלֹּא שָׁקַל מַחֲצִית הַשֶּׁקֶל כְּמוֹ שֶׁקָּצוּב בַּתּוֹרָה נִתְחַיֵּב בְּקָלְבּוֹן: 

~ פרק א - משנה ז
<B>הַשּׁוֹקֵל עַל יְדֵי עָנִי.</B> בִּשְׁבִיל עָנִי: <B>פָּטוּר.</B> כֵּיוָן שֶׁנּוֹתֵן לָהֶם בְּמַתָּנָה: <B>הָאַחִין הַשֻׁתָּפִין שֶׁחַיָּבִין בְּקָלְבּוֹן.</B> אַחִים שֶׁהֵם שֻׁתָּפִים שֶׁחִלְּקוּ וְחָזְרוּ וְנִשְׁתַּתְּפוּ, שֶׁאָז הֵן חַיָּבִין בְּקָלְבּוֹן כִּשְׁאָר שְׁנֵי אֲנָשִׁים שֶׁשָּׁקְלוּ סְלָעִים: <B>פְּטוּרִים מִמַּעְשַׂר בְּהֵמָה.</B> כָּל הַבְּהֵמוֹת הַנּוֹלָדוֹת לָהֶם כָּל יְמֵי שֻׁתָּפוּתָן אֵינָן צְרִיכִין לְעַשְּׂרָן, דְּדַרְשִׁינַן בְּפֶרֶק [בַּתְרָא] דִּבְכוֹרוֹת, יִהְיֶה לְךָ, וְלֹא שֶׁל שֻׁתָּפוּת, וּמוֹקְמִינַן לְהַאי קְרָא בְּמַעֲשֵׂר, וְאַף עַל גַּב דְּבִבְכוֹר כְּתִיב: <B>וּכְשֶׁחַיָּבִין בְּמַעְשַׂר בְּהֵמָה.</B> הַיְנוּ כְּשֶׁלֹּא חִלְּקוּ, שֶׁאָז חַיָּבִים בְּמַעֲשֵׂר, כִּדְדָּרְשִׁינַן יָכוֹל אֲפִלּוּ קָנוּ בִּתְפוּסַת הַבַּיִת, תַּלְמוּד לוֹמַר יִהְיֶה מִכָּל מָקוֹם: <B>פְּטוּרִים מִן הַקָּלְבּוֹן.</B> שֶׁמָּמוֹן אֲבִיהֶם בְּחֶזְקָתוֹ עוֹמֵד, וַהֲוֵי כְּאָב שֶׁשּׁוֹקֵל עַל יְדֵי בָּנָיו וְעַל יְדֵי שְׁכֵנָיו דְּפָטוּר: <B>מָעָה כֶסֶף.</B> אֶחָד מֵעֶשְׂרִים וְאַרְבָּעָה בְּסֶלַע, וּמִשְׁקָלָהּ שִׁשָּׁה עָשָׂר שְׂעוֹרוֹת: <B>חֲצִי מָעָה.</B> אֶחָד מִשְּׁמֹנָה וְאַרְבָּעִים, וּמִשְׁקָלָהּ שְׁמֹנָה שְׂעוֹרוֹת. וַהֲלָכָה כַּחֲכָמִים: 

^ פרק ב

~ פרק ב - משנה א
<B>מְצָרְפִין שְׁקָלִים לְדַרְכּוֹנוֹת.</B> בְּנֵי הָעִיר שֶׁקִּבְּצוּ שִׁקְלֵיהֶם יְכוֹלִים לְהַחְלִיפָם בַּדָּרְבוֹנוֹת. וְהוּא מַטְבֵּעַ שֶׁל זָהָב כְּדִכְתִיב בְּעֶזְרָא דַּרְכְּמוֹנֵי זָהָב, לְהָקֵל מֵעֲלֵיהֶם מַשְּׂאוֹי הַדֶּרֶךְ: <B>שׁוֹפָרוֹת.</B> תֵּבוֹת שֶׁפִּיהֶן צָר לְמַעְלָה, כְּעֵין שׁוֹפָר שֶׁפִּיו צַר מִלְּמַעְלָה וְהוֹלֵךְ וּמַרְחִיב, כְּדֵי שֶׁלֹּא יוּכְלוּ לִטֹּל מֵהֶן כְּלוּם. כְּהַהִיא דִּכְתִיב בִּיהוֹיָדָע (מְלָכִים ב יב) וַיַּעֲשׂוּ אֲרוֹן אֶחָד וַיִּתְּנוּהוּ בְּהֵיכַל וְכוּ' וַיִּקֹּב חֹר בְּדַלְתּוֹ. וְהָיוּ עוֹמְדִים בַּעֲזָרָה, וְכָל אֶחָד מֵבִיא שִׁקְלוֹ וְנוֹתֵן בּוֹ: <B>כָּךְ הָיוּ בַּמְּדִינָה.</B> בִּירוּשָׁלַיִם. וּלְדִבְרֵי רַמְבַּ"ם בִּשְׁאָר עָרֵי יִשְׂרָאֵל: <B>בְּנֵי הָעִיר שֶׁשָּׁלְחוּ שִׁקְלֵיהֶם.</B> בְּיַד שָׁלִיחַ לְהוֹלִיכָם לַלִּשְׁכָּה: <B>אִם נִתְרְמָה הַתְּרוּמָה.</B> שֶׁהָיוּ רְגִילִים לִתְרֹם מֵהַקֻּפּוֹת לְצֹרֶךְ הַקָּרְבָּנוֹת. וְהָיוּ תּוֹרְמִים עַל הַגָּבוּי וְעַל הֶעָתִיד לִגְבּוֹת, כְּדֵי שֶׁיִּהְיֶה חֵלֶק בַּקָּרְבָּנוֹת אַף לְאוֹתָם שֶׁעֲדַיִן לֹא שָׁקְלוּ: <B>נִשְׁבָּעִין.</B> הַשְּׁלוּחִים: <B>לַגִּזְבָּרִים.</B> דְּהוֹאִיל וְנִתְרְמָה תְּרוּמָה עַל הַמָּעוֹת הַלָּלוּ קֹדֶם שֶׁנֶּאֶבְדוּ הֲרֵי נַעֲשׂוּ כְּאִלּוּ הָיוּ בִּרְשׁוּת הַגִּזְבָּרִים מִשָּׁעָה שֶׁנִּתְרְמָה תְּרוּמָה עֲלֵיהֶן, וּכְשֶׁנִּגְנְבוּ אוֹ אָבְדוּ בִּרְשׁוּת הַגִּזְבָּרִים נִגְנְבוּ אוֹ אָבְדוּ, הִלְכָּךְ נִשְׁבָּעִים הַשְּׁלוּחִים לַגִּזְבָּרִים וְנִפְטָרִים. וְאַף עַל גַּב דְּאֵין נִשְׁבָּעִין עַל הַהַקְדָּשׁוֹת, שְׁבוּעָה זוּ תַּקָּנַת חֲכָמִים הִיא כְּדֵי שֶׁלֹּא יְזַלְזְלוּ בַּהַקְדָּשׁוֹת: <B>וְאִם לָאו.</B> שֶׁבַּשָּׁעָה שֶׁאָבְדוּ עֲדַיִן לֹא נִתְרְמָה תְּרוּמָה וְלֹא הוֹצִיאוּ מָעוֹת מִן הַקֻּפּוֹת עַל הֶעָתִיד לִגְבּוֹת, בִּרְשׁוּת הַבְּעָלִים אָבְדוּ, הִלְכָּךְ נִשְׁבָּעִים הַשְּׁלוּחִים לְאַנְשֵׁי הָעִיר וְנִפְטָרִים. וְאַנְשֵׁי הָעִיר חוֹזְרִין וְשׁוֹקְלִים שְׁקָלִים אֲחֵרִים תַּחְתֵּיהֶן, שֶׁהַשְּׁקָלִים הָרִאשׁוֹנִים שֶׁאָבְדוּ לֹא עָלוּ לָהֶן: 

~ פרק ב - משנה ב
<B>הַנּוֹתֵן שִׁקְלוֹ לַחֲבֵרוֹ לִשְׁקֹל עַל יָדוֹ.</B> בִּשְׁבִילוֹ, וְהָלַךְ הַשָּׁלִיחַ וְשָׁקַל בִּשְׁבִיל עַצְמוֹ: <B>אִם נִתְרְמָה הַתְּרוּמָה.</B> קֹדֶם שֶׁנָּתַן הַשֶּׁקֶל לַגִּזְבָּר: <B>מָעַל.</B> זֶה שֶׁשָּׁקַל בִּשְׁבִיל עַצְמוֹ, דְּמִיָּד שֶׁנִּתְרְמָה הַתְּרוּמָה עַל הֶעָתִיד לִגְבּוֹת, הָיָה זֶה הַשֶּׁקֶל שֶׁנָּתַן לוֹ חֲבֵרוֹ לִשְׁקֹל עָלָיו בִּרְשׁוּת הֶקְדֵּשׁ, וּכְשֶׁנְּתָנוֹ עַל עַצְמוֹ נֶהֱנֶה מִן הַהֶקְדֵּשׁ, שֶׁהֲרֵי אִם לֹא הָיָה נוֹתֵן שֶׁקֶל זֶה בִּשְׁבִיל עַצְמוֹ הָיוּ מְמַשְׁכְּנִין אוֹתוֹ, כְּדִתְנָן לְעֵיל בְּפֶרֶק קַמָּא מִשֶּׁיָּשְׁבוּ בַּמִּקְדָּשׁ הִתְחִילוּ לְמַשְׁכֵּן, וְנִמְצָא נֶהֱנָה מִן הַהֶקְדֵּשׁ {ג}, וְחַיָּב קָרְבַּן מְעִילָה: <B>הַשּׁוֹקֵל שִׁקְלוֹ מִן הַהֶקְדֵּשׁ.</B> שֶׁהָיוּ בְּיָדוֹ מָעוֹת שֶׁהֻקְדְּשׁוּ לְבֶדֶק הַבַּיִת {ד}, וּכְסָבוּר {ה} שֶׁהֵם שֶׁל חֻלִּין, וְשָׁקַל מֵהֶם שִׁקְלוֹ, וְנִתְרְמָה הַתְּרוּמָה וְקָנוּ בְּהֵמָה בְּאוֹתָהּ תְּרוּמָה וְהִקְרִיבוּהָ, אָז נִתְחַיֵּב הַשּׁוֹקֵל קָרְבַּן מְעִילָה, אֲבָל לֹא קֹדֶם, לְפִי שֶׁזֶּה הַהֶקְדֵּשׁ נִשְׁאַר הֶקְדֵּשׁ כְּמוֹ שֶׁהָיָה בְּכָל מָקוֹם שֶׁהוּא וְלֹא נִשְׁתַּנָּה, וּכְשֶׁנִּקְרְבָה הַבְּהֵמָה וְהוּא נִתְכַּוֵּן שֶׁהִיא מִמָּמוֹן כָּל מִי שֶׁשָּׁקַל בִּתְרוּמַת הַלִּשְׁכָּה, נַעֲשָׂה כְּאִלּוּ קָנָה בְּהֵמָה בְּאוֹתָן מָעוֹת שֶׁל הֶקְדֵּשׁ וְהִקְרִיבָה, וְנֶהֱנָה שֶׁלֹּא מִשְׁכְּנוּהוּ בִּשְׁבִיל שִׁקְלוֹ, וְנִתְחַיֵּב בְּקָרְבַּן מְעִילָה. וְרֵישָׁא נַמִּי דְּקָתָנֵי כְּשֶׁנָּתַן לוֹ חֲבֵרוֹ לִשְׁקֹל עַל יָדוֹ וְשָׁקַל עַל עַצְמוֹ דְּמָעַל, הַיְנוּ נַמִּי שֶׁקָּרְבָה בְּהֵמָה אַחַר שֶׁנִּתְרְמָה הַתְּרוּמָה. וְהָאִי דְּלֹא תַּנְיֵיהּ בָּרֵישָׁא, מִשּׁוּם דְּסָמִיךְ אַסֵּיפָא שֶׁמְּפָרֵשׁ בָּהּ מְעִילַת שְׁנֵיהֶם. וְהַיְנוּ טַעֲמָא שֶׁאֵינוֹ מוֹעֵל מִיַּד אַף עַל פִּי שֶׁנֶּהֱנָה כְּבָר, לְפִי שֶׁאֵין מְעִילָה אֶלָּא בְּמוֹצִיא מִן הַהֶקְדֵּשׁ לְחֻלִּין, אֲבָל הַמּוֹצִיא מֵהֶקְדֵּשׁ לְהֶקְדֵּשׁ אַף עַל פִּי שֶׁנֶּהֱנָה אֵינוֹ מוֹעֵל אֶלָּא אַחַר שֶׁעָשָׂה מַעֲשֶׂה בַּהֶקְדֵּשׁ הַשֵּׁנִי. וְכֵן מוּכָח בַּיְרוּשַׁלְמִי: <B>יֹאכַל כְּנֶגְדָּן.</B> יָבִיא שֶׁקֶל וְיֹאמַר, כָּל מָקוֹם שֶׁהֵם מַעֲשֵׂר שֵׁנִי אוֹ שְׁבִיעִית יִהְיוּ מְחֻלָּלִים עַל שֶׁקֶל זֶה, דִּשְׁבִיעִית תּוֹפֶסֶת דָּמֶיהָ כְּהֶקְדֵּשׁ, וְיֹאכַל פֵּרוֹת שֶׁיִּקְנֶה בְּאוֹתוֹ שֶׁקֶל בִּירוּשָׁלַיִם כְּדִין מַעֲשֵׂר שֵׁנִי, אוֹ יֹאכְלֵם בִּקְדוּשַׁת שְׁבִיעִית אִם הַפֵּרוֹת שֶׁחִלֵּל הָיוּ שְׁבִיעִית: 

~ פרק ב - משנה ג
<B>הַמְכַנֵּס מָעוֹת.</B> כּוֹנֵס מְעַט מְעַט פְּרוּטָה אַחַר פְּרוּטָה לְשִׁקְלוֹ, וְאוֹמֵר כְּשֶׁהִתְחִיל לְכַנֵּס, הֲרֵי אֵלּוּ לְשִׁקְלִי, וּכְשֶׁבָּא לְחַשֵּׁב מַה שֶּׁכִּנֵּס מָצָא שֶׁהוֹתִירוּ עַל שִׁקְלוֹ: <B>בֵּית שַׁמַּאי אוֹמְרִים מוֹתָרָן נְדָבָה.</B> יִפְּלוּ לַשּׁוֹפָרוֹת שֶׁבַּמִּקְדָּשׁ, שֶׁעוֹמְדִים לְהַקְרִיב בִּדְמֵיהֶן עוֹלוֹת קַיִץ לַמִּזְבֵּחַ. וּבֵית שַׁמַּאי לְטַעֲמַיְהוּ דְּאִית לְהוּא הֶקְדֵּשׁ בְּטָעוּת שְׁמֵיהּ הֶקְדֵּשׁ: <B>וּבֵית הִלֵּל אוֹמְרִים מוֹתָרָן חֻלִּין.</B> דְּלֹא נִתְכַּוֵּן זֶה לְהַקְדִּישׁ אֶלָּא עַד כְּדֵי שִׁקְלוֹ: <B>שֶׁאָבִיא מֵהֶן שִׁקְלִי, שָׁוִין שֶׁהַמּוֹתָר חֻלִּין.</B> דַּהֲוֵי כְּאוֹמֵר בְּפֵרוּשׁ אִם אַכְנִיס יוֹתֵר מִשֶּׁקֶל אָבִיא מֵהֶם שֶׁקֶל וְהַמּוֹתָר יְהֵא חֻלִּין: <B>אֵלּוּ לְחַטָּאתִי.</B> וְאִם כִּנֵּס מָעוֹת וְאוֹמֵר הֲרֵי אֵלּוּ לְחַטָּאתִי, מוֹדוּ בֵּית הַלֵּל שֶׁהַמּוֹתָר נְדָבָה: 

~ פרק ב - משנה ד
<B>מַה בֵּין שְׁקָלִים לְחַטָּאת.</B> מַאי שְׁנָא שְׁקָלִים דִּמְכַנֵּס מָעוֹת וְאוֹמֵר הֲרֵי אֵלּוּ [לְשִׁקְלִי] אַמְרֵי בֵּית הִלֵּל דַּהֲוֵי הַמּוֹתָר חֻלִּין, וּמַאי שְׁנָא חַטָּאת דְּמוֹדוּ לְבֵית שַׁמַּאי דַּהֲוֵי נְדָבָה: <B>שְׁקָלִים יֵשׁ לָהֶן קִצְבָּה.</B> דִּכְתִיב (שְׁמוֹת ל) הֶעָשִׁיר לֹא יַרְבֶּה וְהַדַּל לֹא יַמְעִיט, הִלְכָּךְ בְּוַדַּאי לֹא נִתְכַּוֵּן זֶה אֶלָּא לַשֶּׁקֶל, וְהַמּוֹתָר הֲוֵי הֶקְדֵּשׁ טָעוּת. אֲבָל חַטָּאת אֵין לָהּ קִצְבָה, אִם יִרְצֶה יָבִיא חַטָּאת בְּמָעָה כֶּסֶף, וְאִם יִרְצֶה יָבִיא בְּדָמִים מְרֻבִּים, הִלְכָּךְ נִתְפְּסוּ הַדָּמִים וּמוֹתָרָן נְדָבָה: <B>הָיוּ שׁוֹקְלִים דַּרְכּוֹנוֹת.</B> מַטְבֵּעַ שֶׁל מַלְכוּת מָדַי שֶׁעָלָה עִמָּהֶן מִן הַגּוֹלָה וְשֶׁל זָהָב הָיָה, וְהוּא שָׁוֶה שְׁנֵי סְלָעִים {ו}, וּרְגִילִים לִשָּׂא וְלִתֵּן בְּאוֹתוֹ מַטְבֵּעַ. וּכְמוֹ שֶׁבִּזְמַן בַּיִת רִאשׁוֹן שׁ?ֶהָיָה מַטְבֵּעַ שֶׁלָּהֶן שֶׁקֶל הָיוּ נוֹתְנִים מַחֲצִית הַשֶּׁקֶל, גַּם עַתָּה שֶׁהָיָה מַטְבֵּעַ שֶׁלָּהֶן דַּרְכּוֹן הָיוּ נוֹתְנִים חֲצִי דַּרְכּוֹן: <B>חָזְרוּ לִשְׁקֹל סְלָעִים.</B> אַחַר שֶׁעָבְרָה מַלְכוּת מָדַי נִתְבַּטֵּל מַטְבֵּעַ דַּרְכּוֹן, חָזְרוּ לִהְיוֹת נוֹשְׂאִים וְנוֹתְנִים בִּסְלָעִים, שֶׁהוּא מַטְבֵּעַ רִאשׁוֹן שֶׁהָיָה יוֹצֵא בִּזְמַן בַּיִת רִאשׁוֹן, וְנָתְנוּ מַחֲצִית הַשֶּׁקֶל כְּבַתְּחִלָּה: <B>חָזְרוּ לִשְׁקֹל טְבָעִין.</B> חָזַר מַטְבֵּעַ הַיּוֹצֵא בַּהוֹצָאָה לִהְיוֹת טְבָעִין, דְּהַיְנוּ מַחֲצִית הַשֶּׁקֶל. בִּקְּשׁוּ לִתֵּן חֲצִי אוֹתוֹ הַמַּטְבֵּעַ, דְּהַיְנוּ דִּינָר אֶחָד. שֶׁהַסֶּלַע אַרְבָּעָה דִּינָרִין, וְלֹא קִבְּלוּ מֵהֶן, דְּרַשָּׁאִים לְהוֹסִיף אַשֶּׁקֶל דְּאוֹרַיְתָא לְפִי שִׁנּוּי הַמַּטְבְּעוֹת הַיּוֹצְאוֹת בְּאוֹתוֹ זְמַן, וְלֹא לִפְחֹת מִמֶּנּוּ. אַלְמָא לַשְּׁקָלִים נַמִּי אֵין לָהֶם קִצְבָה, דְּלִפְעָמִים הַשְּׁקָלִים גְּדוֹלִים וְלִפְעָמִים קְטַנִּים, שֶׁהֲרֵי לֹא הָיוּ נוֹתְנִים לְעוֹלָם אֶלָּא מַחֲצִית הַשֶּׁקֶל הַיּוֹצֵא בְּאוֹתָהּ שָׁעָה: <B>אַף עַל פִּי כֵן יַד כֻּלָּן שָׁוָה.</B> כְּלוֹמַר אַכַּתִּי לֹא דָּמֵי שְׁקָלִים לְחַטָּאת, דִּבְכָל זְמַן וּזְמַן הָיָה מַחֲצִית הַשֶּׁקֶל שָׁוֶה לַכֹּל, זֶה שׁוֹקֵל כְּמוֹ זֶה, כָּל אֶחָד מַחֲצִית הַשֶּׁקֶל הַיּוֹצֵא בַּזְּמַן הַהוּא. אֲבָל חַטָּאת לְעוֹלָם אֵינוֹ שָׁוֶה, שֶׁזֶּה מֵבִיא בְּסֶלַע וְזֶה מֵבִיא בִּשְׁנַיִם אוֹ בִּשְׁלֹשָׁה סְלָעִים. וְהָכִי מַסְקִינַן דְּטַעֲמַיְהוּ דְּבֵית הִלֵּל כְּרַבִּי שִׁמְעוֹן: 

~ פרק ב - משנה ה
<B>מוֹתַר שְׁקָלִים חֻלִּין.</B> הַמְּכַנֵּס מָעוֹת וְאוֹמֵר הֲרֵי אֵלּוּ לְשִׁקְלִי, וּכְשֶׁבָּא לְחַשֵּׁב מַה שֶּׁכִּנֵּס מָצָא שֶׁהוֹתִירוּ, הַמּוֹתָר חֻלִּין. וּסְתָמָא כְּבֵית הִלֵּל: <B>עֲשִׂירִית הָאֵיפָה.</B> שֶׁמַּקְרִיבִין בְּדַלֵּי דַּלּוּת. אִם הִפְרִישׁ מָעוֹת וְנִתּוֹתְרוּ, בָּאוֹת נְדָבָה, דְּכָל מוֹתָר חַטָּאת וְאָשָׁם הַמָּעוֹת נְדָבָה לִקְנוֹת בָּהֶן עוֹלוֹת לְקַיִץ הַמִּזְבֵּחַ, כְּמִדְרָשׁוֹ שֶׁל יְהוֹיָדָע הַכֹּהֵן {ז}. וַעֲשִׂירִית הָאֵיפָה בִּמְקוֹם חַטָּאת הִיא: <B>מוֹתַר עוֹלָה עוֹלָה.</B> אִם הִפְרִישׁ מָעוֹת לִקְנוֹת עוֹלָה וְנִתּוֹתְרוּ, יָבִיא בְּאוֹתוֹ הַמּוֹתָר עוֹלָה אַחֶרֶת: <B>מוֹתַר הַפֶּסַח לִשְׁלָמִים.</B> דִּכְתִיב (דְּבָרִים טז) וְזָבַחְתָּ פֶּסַח לַה' אֱלֹהֶיךָ צֹאן וּבָקָר, וְכִי פֶּסַח מִן הַבָּקָר הוּא בָּא, אֶלָּא מוֹתַר פֶּסַח יְהֵא לְדָבָר הַבָּא מִצֹּאן וּבָקָר, וְהַיְנוּ שְׁלָמִים: <B>מוֹתַר נְזִירִים.</B> אִם גָּבוּ מָעוֹת לְקָרְבְּנוֹת נְזִירִים {ח} וְנִתּוֹתְרוּ, יִשְׁמְרוּם עַד שֶׁיִּקְנוּ מֵהֶם קָרְבְּנוֹת נְזִירִים אֲחֵרִים. וְאִם נָזִיר אֶחָד הִפְרִישׁ מָעוֹת לְקָרְבְּנוֹתָיו וְנִתּוֹתְרוּ, הַמּוֹתָר לִנְדָבָה לְקַיִץ הַמִּזְבֵּחַ: <B>מוֹתַר עָנִי.</B> אִם גָּבוּ מָעוֹת לִקְנוֹת לוֹ מַלְבּוּשׁ וְנִתּוֹתְרוּ, נוֹתְנִין הַמּוֹתָר לְאוֹתוֹ עָנִי: <B>מוֹתַר שְׁבוּיִים.</B> אִם גָּבוּ צְדָקָה לְצֹרֶךְ פִּדְיוֹן שְׁבוּיִים וְנִתּוֹתַר מֵהֶם, יִשְׁמְרוּם עַד שֶׁיִּפְדּוּ בָּהֶם שְׁבוּיִים אֲחֵרִים. אֲבָל אִם פֵּרְשׁוּ לְשָׁבוּי זֶה, זָכָה אוֹתוֹ שָׁבוּי בַּמּוֹתָר: <B>מוֹתַר הַמֵּתִים לְמֵתִים.</B> אִם גָּבוּ לְצֹרֶךְ קְבוּרַת מֵת סְתָם, הַמּוֹתָר לִקְבוּרַת מֵתִים אֲחֵרִים. לַמֵּת, זֶה הַמּוֹתָר לְיוֹרְשָׁיו, דְּאַחוֹלֵי אַחִיל הַמֵּת זִילוּתֵיהּ לְגַבֵּי יוֹרְשָׁיו: <B>יְהֵא מֻנָּח עַד שֶׁיָּבֹא אֵלִיָּהוּ.</B> מִסַּפְקָא לֵיהּ אִי מָחִיל הַמֵּת זִילוּתֵיהּ לְגַבֵּי יוֹרְשָׁיו אִי לֹא, הִלְכָּךְ יְהֵא מֻנָּח עַד שֶׁיָּבֹא אֵלִיָּהוּ: <B>בּוֹנִים לוֹ נֶפֶשׁ עַל קִבְרוֹ.</B> פְּשִׁיטָא לֵיהּ לְרַבִּי נָתָן דְּלֹא מָחִיל, הִלְכָּךְ בּוֹנִים לוֹ מַצֵּבָה עַל קִבְרוֹ מֵאוֹתוֹ מוֹתָר שֶׁכְּבָר זָכָה בּוֹ הַמֵּת. וַהֲלָכָה כְּתַנָּא קַמָּא. וְהֵיכָא דְּגָבוּ לְצָרְכֵי קְבוּרַת הַמֵּת מִפְּנֵי שֶׁהָיוּ סְבוּרִים שֶׁלֹּא הָיָה לוֹ וְאַחַר כָּךְ נִמְצָא שֶׁהָיָה לוֹ, לֹא אָמְרִינַן בִּכְהַאי גַּוְנָא מוֹתָר הַמֵּת לְיוֹרְשָׁיו, כֵּיוָן שֶׁהַגְּבִיָּה בְּטָעוּת הָיְתָה, וְהָכִי מוּכָח בַּיְרוּשַׁלְמִי. וְעוֹד מוּכָח בַּיְרוּשַׁלְמִי וּבַגְּמָרָא שֶׁלָּנוּ, דְּהֵיכָא דְּאִיכָּא שִׁבְעָה טוֹבֵי הָעִיר אוֹ חֲבֵר עִיר שֶׁכָּל עִסְקֵי צִבּוּר נֶחְתָּכִין עַל פִּיו, וְנִרְאֶה בְּעֵינָיו לְשַׁנּוֹת מוֹתָר שְׁבוּיִים אוֹ מוֹתָר עֲנִיִּים אוֹ מוֹתָר מֵתִים לְמַה שֶׁיֵּרָאֶה בְּעֵינָיו, יָכוֹל לְשַׁנּוֹת וּלְהוֹצִיא בְּמַה שֶּׁיֵּרָאֶה בְּעֵינָיו שֶׁהוּא צֹרֶךְ שָׁעָה, וְאֵין מוֹחִין בְּיָדוֹ. וְכֵן מוֹרִין תָּמִיד הֲלָכָה לְמַעֲשֶׂה: 

^ פרק ג

~ פרק ג - משנה א
<B>בִּשְׁלֹשָׁה פְרָקִים בַּשָּׁנָה תּוֹרְמִין אֶת הַלִּשְׁכָּה.</B> כָּל הַשְּׁקָלִים הָיוּ נוֹתְנִים לְתוֹךְ לִשְׁכָּה אַחַת שֶׁבַּמִּקְדָּשׁ, וְשָׁלֹשׁ פְּעָמִים בַּשָּׁנָה נוֹטְלִין מִמֶּנָּה, וְנוֹתְנִים לְתוֹךְ שָׁלֹשׁ קֻפּוֹת, שֶׁכָּל קֻפָּה הָיְתָה מִשָּׁלֹשׁ סְאִין, כְּדֵי לִקְנוֹת מֵהֶן קָרְבְּנוֹת צִבּוּר. וְלֹא הָיוּ נוֹטְלִים הַכֹּל בְּפַעַם אַחַת לְצֹרֶךְ כָּל הַשָּׁנָה, לְפִי שֶׁהָרְחוֹקִים לֹא הֵבִיאוּ עֲדַיִן כָּל שִׁקְלֵיהֶם {א}: <B>בִּפְרֹס הַפֶּסַח.</B> חֲמִשָּׁה עָשָׂר יוֹם קֹדֶם הַמּוֹעֵד קָרֵי פְּרֹס הַמּוֹעֵד {ב}, לְפִי שֶׁשְּׁלֹשִׁים יוֹם קֹדֶם הָרֶגֶל שׁוֹאֲלִים וְדוֹרְשִׁים בְּהִלְכוֹת הָרֶגֶל, וּפְרֹס הוּא לְשׁוֹן פְּרוּסָה דְּהַיְנוּ חֵצִי: <B>וְהֵן גְּרָנוֹת שֶׁל מַעֲשֵׂר.</B> שְׁלֹשָׁה פְּרָקִים הַלָּלוּ הֵן שָׁלֹשׁ גְּרָנוֹת שֶׁל מַעְשַׂר בְּהֵמָה, שֶׁזְּמַנִּים אֵלּוּ קָבְעוּ חֲכָמִים לְעַשֵּׂר בְּהֵמוֹת שֶׁנּוֹלְדוּ. וּכְמוֹ שֶׁהַגֹּרֶן קוֹבַעַת לְמַעְשַׂר דָּגָן, כָּךְ זְמַנִּים אֵלּוּ קוֹבְעִים לֶאֱסֹר הַבְּהֵמוֹת שֶׁנּוֹלְדוּ בָּאֲכִילָה עַד שֶׁיְּעַשֵּׂר, אֲבָל קֹדֶם הַפֶּרֶק מֻתָּר לֶאֱכֹל אַף עַל פִּי שֶׁלֹּא עִשֵּׂר {ג}. וְקָבְעוּ חֲכָמִים הָנָךְ תְּלָתָא זְמַנֵּי לְמַעְשַׂר בְּהֵמָה, כְּדֵי שֶׁיִּהְיוּ בְּהֵמוֹת מְצוּיוֹת לְעוֹלֵי רְגָלִים, דְּאַף עַל גַּב דְּמֻתָּר לִמְכֹּר וְלִשְׁחֹט וְלֶאֱכֹל כָּל זְמַן שֶׁלֹּא הִגִּיעַ מוֹעֵד הַגֹּרֶן, אֲפִלּוּ הָכִי לֹא שַׁחֲטֵי לְהוּ אֱינָשֵׁי עַד דְּמִעַשְּׂרָן {ד}, דְּנִיחָא לֵיהּ לֶאֱינִישׁ לְקִיּוּמֵי מִצְוָה בְּמָמוֹנֵיהּ בְּדָבָר שֶׁאֵין חָסֵר בּוֹ כְּלוּם {ה}, כְּגוֹן מַעְשַׂר בְּהֵמָה, שֶׁהוּא עַצְמוֹ מֵבִיא מַעֲשֵׂר וְאוֹכְלוֹ שְׁלָמִים, וְאִם לֹא הָיוּ מְעַשְּׂרִים בִּשְׁלֹשָׁה פְּרָקִים הַלָּלוּ הָיוּ הַרְבֵּה נִמְנָעִים לִמְכֹּר, לְפִי שֶׁלֹּא עִשְּׂרוּ, וְלֹא הָיוּ בְּהֵמוֹת מְצוּיוֹת לְעוֹלֵי רְגָלִים: <B>בֶּן עַזַּאי אוֹמֵר בְּעֶשְׂרִים וְתִשְׁעָה בַאֲדָר.</B> טַעְמַיְהוּ דְּכָל הָנֵי תַּנָּאֵי וּמַחְלֹקְתָּן מְפֹרָשׁ פֶּרֶק בַּתְרָא דִּבְכוֹרוֹת: 

~ פרק ג - משנה ב
<B>תּוֹרְמִין אֶת הַלִּשְׁכָּה.</B> מַפְרִישִׁין הַשְּׁקָלִים מִן הַלִּשְׁכָּה שֶׁהָיוּ הַשְּׁקָלִים מֻנָּחִים שָׁם, וְנוֹטְלִין מֵהֶן בְּשָׁלֹשׁ קֻפּוֹת, כָּל קֻפָּה מֵהֶן שֶׁל שָׁלֹשׁ סְאִין. וְרַמְבַּ"ם כָּתַב שֶׁמְּמַלְּאִין תְּחִלָּה שָׁלֹשׁ קֻפּוֹת גְּדוֹלוֹת שֶׁל שִׁבְעָה וְעֶשְׂרִים סְאִין, וּמֵהֶן תּוֹרְמִין לְשָׁלֹשׁ קֻפּוֹת קְטַנּוֹת שֶׁל תִּשְׁעָה סְאִין. וּבְחִנָּם דָּחַק לוֹמַר כֵּן {ו}: <B>וְכָתוּב עֲלֵיהֶן א' ב' ג'.</B> לֵידַע אֵי זוֹ נִתְרְמָה תְּחִלָּה, וּמִמֶּנָּה הָיוּ קוֹנִים קָרְבְּנוֹת צִבּוּר רִאשׁוֹנָה {ז}, וְאַחַר כָּךְ מִן הַשְּׁנִיָּה, וְאַחַר כָּךְ מִן הַשְּׁלִישִׁית: <B>יְוָנִית כָּתוּב עֲלֵיהֶן.</B> הָיוּ רְגִילִים בִּיוָנִית מִשּׁוּם דִּכְתִיב (בְּרֵאשִׁית ט) יַפְתְּ אֱלֹהִים לְיֶפֶת וְיִשְׁכֹּן בְּאָהֳלֵי שֵׁם, יְפֵיפוּתוֹ שֶׁל יֶפֶת יִשְׁכֹּן בְּאָהֳלֵי שֵׁם [מְגִלָּה ט], וְאֵין לְךָ לָשׁוֹן יָפָה בִּבְנֵי יֶפֶת כְּמוֹ לָשׁוֹן יְוָנִית: <B>פַּרְגּוֹד חָפוּת.</B> כְּשֶׁהַמַּלְבּוּשׁ אָרֹךְ וְכוֹפְלִין אוֹתוֹ מִלְּמַטָּה, אוֹתָהּ הַשָּׂפָה הַכְּפוּלָה קְרוּיָה פַּרְגּוֹד חָפוּת. וְאֵין הַתּוֹרֵם נִכְנַס עִם הַשָּׂפָה כְּפוּלָה הַהִיא בְּמַלְבּוּשׁוֹ, שֶׁלֹּא יַחְשְׁדוּהוּ שֶׁנָּתַן לְתוֹכָהּ מִמְּעוֹת הַלִּשְׁכָּה: <B>וְלֹא בִתְפִלִּין וְלֹא בְקָמֵעַ.</B> שֶׁלֹּא יֹאמְרוּ הִתִּיר הַתֶּפֶר וְנָתַן בְּתוֹכָן מָעוֹת: 

~ פרק ג - משנה ג
<B>וְזוֹרְקוֹ לִפְנֵי הַתּוֹרֵם.</B> מִתְכַּוְּנִים הָיוּ שֶׁיִּפְּלוּ שִׁקְלֵיהֶם לְתוֹךְ הַקֻּפָּה וְיִקְנוּ מֵהֶם קָרְבְּנוֹת צִבּוּר. וְלֹא יִהְיוּ מִשְּׁיָרֵי הַלִּשְׁכָּה: <B>שָׁלֹשׁ פְּעָמִים.</B> עַל כָּל פַּעַם וּפַעַם הָיָה אוֹמֵר אֶתְרֹם, וְהֵם אוֹמְרִים לוֹ תְּרֹם. וְכֵן דֶּרֶךְ לְשׁוֹן חֲכָמִים לִהְיוֹת מְשֻׁלָּשׁ. וְדֻגְמָתוֹ מָצִינוּ בָּעֹמֶר, מַגָּל זוּ מַגָּל זוּ מַגָּל זוּ, אֶקְצֹר אֶקְצֹר אֶקְצֹר. וְכֵן חֲלוּץ הַנַּעַל חֲלוּץ הַנַּעַל חֲלוּץ הַנַּעַל שְׁלֹשָׁה פְּעָמִים: 

~ פרק ג - משנה ד
<B>תָּרַם אֶת הָרִאשׁוֹנָה וּמְחַפֶּה בְקָטַבְלָאוֹת.</B> תְּרוּמָה רִאשׁוֹנָה שֶׁהָיְתָה בִּפְרֹס הַפֶּסַח, לְאַחַר שֶׁתָּרַם אוֹתָהּ הָיָה מְכַסֶּה כָּל הַשְּׁקָלִים הַנִּשְׁאָרִים בַּלִּשְׁכָּה בְקָטַבְלָאוֹת, דְּהַיְנוּ עוֹר שָׁלוּק, כְּדֵי שֶׁיִּתְּנוּ עָלָיו הַשְּׁקָלִים שֶׁיָּבִיאוּ מִמְּדִינוֹת שֶׁסְּבִיב אֶרֶץ יִשְׂרָאֵל שֶׁלֹּא יָכְלוּ לְהָבִיא קֹדֶם הַפֶּסַח וּמְבִיאִים מִפֶּסַח וְעַד עֲצֶרֶת, וְנוֹתְנִים אוֹתָם עַל גַּבֵּי הַקְּטַבְלָא כְּדֵי שֶׁיִּתְרֹם מֵהֶן בִּפְרֹס הָעֲצֶרֶת, וְלֹא יִתְרֹם מִן הַדָּבָר שֶׁתָּרַם כְּבָר בִּפְרֹס הַפֶּסַח. וְאַחַר שֶׁתָּרַם בִּפְרֹס הָעֲצֶרֶת חָזַר וְכִסָּה כָּל הַמָּעוֹת שֶׁבַּלִּשְׁכָּה בִקְטַבְלָאוֹת, וְנוֹתְנִין עֲלֵיהֶם כָּל הַשְּׁקָלִים הַמְּבִיאִים מִבָּבֶל וּמִמָּדַי וּמִן הַמְּדִינוֹת הָרְחוֹקוֹת, וְתוֹרְמִין מֵהֶן בִּפְרֹס הֶחָג. וְעוֹד לֹא הָיָה מְחַפֶּה, שֶׁאֵין עוֹד תְּרוּמָה אַחֲרֶיהָ: <B>הָרִאשׁוֹנָה לְשֵׁם אֶרֶץ יִשְׂרָאֵל.</B> שֶׁהֵם שָׁלְחוּ שִׁקְלֵיהֶם תְּחִלָּה, שֶׁהָאֲחֵרִים עֲדַיִן לֹא הֵבִיאוּ: <B>לְשׁוּם כְּרַכִּים הַמֻּקָּפִים.</B> הַסְּמוּכִים. כְּמוֹ עַמּוֹן וּמוֹאָב וְכַיּוֹצֵא בָהֶן. וְדֻגְמָתוֹ, לִתְרֹם שֶׁלֹּא מִן הַמֻּקָּף [גִּטִּין ל], אֵין מַקִּיפִין בְּבוּעֵי [חֻלִּין מו:]. וּמִכָּל מָקוֹם בְּכָל פַּעַם וּפַעַם הָיוּ תּוֹרְמִין עַל שֵׁם כָּל יִשְׂרָאֵל, עַל הַגָּבוּי וְעַל הֶעָתִיד לִגְבּוֹת {יא}. וְלֹא הִזְכִּיר הַתַּנָּא חִלּוּקֵי מְקוֹמוֹת הַלָּלוּ אֶלָּא לְהוֹדִיעֲךָ שֶׁתִּקְּנוּ שְׁלֹשָׁה פְּרָקִים אֵלּוּ לְפִי שֶׁאָז יִתְקַבְּצוּ כָּל שִׁקְלֵי יִשְׂרָאֵל: 

^ פרק ד

~ פרק ד - משנה א
<B>הַתְּרוּמָה מֶה הָיוּ עוֹשִׂין בָּהּ.</B> מַה שֶּׁנָּתְנוּ לְתוֹךְ הַקֻּפּוֹת מַה עוֹשִׂין בָּהֶן: <B>וְכָל קָרְבְּנוֹת הַצִּבּוּר.</B> לַאֲתוֹיֵי קְטֹרֶת: <B>סְפִיחִים.</B> תְּבוּאָה הָעוֹלָה מֵאֵלֶיהָ מִמַּה שֶּׁנָּשַׁר בַּקָּצִיר. וְנוֹתְנִים שָׂכָר לַשּׁוֹמְרִים שֶׁלֹּא יְלַקְּטוּם עֲנִיִּים בַּשְּׁבִיעִית, וּמְבִיאִים מֵהֶם עֹמֶר בְּפֶסַח וּשְׁתֵּי הַלֶּחֶם בָּעֲצֶרֶת, שֶׁאֵינָם בָּאִים אֶלָּא מִן הֶחָדָשׁ וּמִן הָאָרֶץ. וְנוֹתְנִים שְׂכָרָם מִן הַתְּרוּמָה, דְּצֹרֶךְ קָרְבָּן כְּקָרְבָּן דָּמִי: <B>שׁוֹמֵר חִנָּם.</B> וְאַף עַל גַּב דְּקָנָה אוֹתָם מִן הַהֶפְקֵר כְּשׁ?ֶשּׁוֹמְרָם חִנָּם וֶהֱבִיאָם וַהֲרֵי הֵן שֶׁלּוֹ {ב}, רַבִּי יוֹסֵי סָבַר דְּקָרְבַּן יָחִיד מִשְׁתַּנֶּה לְקָרְבַּן צִבּוּר: <B>אַף אַתָּה אוֹמֵר כוּ'.</B> כְּלוֹמַר אִי אַתָּה מוֹדֶה שֶׁאֵינָן בָּאִין אֶלָּא מִשֶּׁל צִבּוּר, וְאִם שׁוֹמְרָם חִנָּם וֶהֱבִיאָם וְזָכָה בָּהֶם נִמְצָא שֶׁאֵינָם בָּאִין מִשֶּׁל צִבּוּר, דְּסָבְרֵי רַבָּנָן קָרְבַּן יָחִיד אֵינוֹ מִשְׁתַּנֶּה לְשֶׁל צִבּוּר. וַהֲלָכָה כַּחֲכָמִים: 

~ פרק ד - משנה ב
<B>פָּרָה אֲדֻמָּה וְשָׂעִיר הַמִּשְׁתַּלֵּחַ.</B> לַעֲזָאזֵל: <B>וְלָשׁוֹן שֶׁל זְהוֹרִית.</B> שְׁנִי תוֹלַעַת שֶׁמַּשְׁלִיכִין אֶל תּוֹךְ שְׂרֵפַת הַפָּרָה. וְהוּא הַדִּין לְעֵץ אֶרֶז וְאֵזוֹב, אֶלָּא נָקַט לָשׁוֹן שֶׁל זְהוֹרִית לְבַד לְחַלֵּק בֵּין לָשׁוֹן שֶׁל זְהוֹרִית זֶה לַלָּשׁוֹן שֶׁל זְהוֹרִית שֶׁל שָׂעִיר הַמִּשְׁתַּלֵּחַ: <B>בָּאִין מִתְּרוּמַת הַלִּשְׁכָּה.</B> אַף עַל גַּב דְּפָרָה אֵינָהּ נִשְׁחֶטֶת בָּעֲזָרָה, בָּאָה מִתְּרוּמַת הַלִּשְׁכָּה, דְּחַטָּאת קָרְיָהּ רַחֲמָנָא. וְשָׂעִיר הַמִּשְׁתַּלֵּחַ, לְפִי שֶׁצָּרִיךְ לִקַּח שְׁנֵי שְׂעִירִים וְאֵין יָדוּעַ עַל אֵיזֶה מֵהֶם יַעֲלֶה הַגּוֹרָל לַה': <B>כֶּבֶשׁ פָּרָה.</B> שֶׁהָיוּ עוֹשִׂים שְׁנֵי גְּשָׁרִים זֶה עַל גַּבֵּי זֶה מִפְּנֵי קֶבֶר הַתְּהוֹם מֵהַר הַבַּיִת לְהַר הַמִּשְׁחָה, וַעֲלֵיהֶן הָיוּ מוֹצִיאִין אֶת הַפָּרָה: <B>וְכֶבֶשׁ [שָׂעִיר].</B> שֶׁהָיוּ עוֹשִׂין כְּמִין גֶּשֶׁר עַד חוּץ לָעִיר, וְעָלָיו הָיָה הוֹלֵךְ הַמְשַׁלֵּחַ אֶת הַשָּׂעִיר, מִפְּנֵי הַבַּבְלִיִּים שֶׁהָיוּ תּוֹלְשִׁים שְׂעָרוֹ וְאוֹמְרִים לוֹ טֹל וְצֵא שֶׁלֹּא תַּשְׁהֶה עֲוֹנוֹתֵינוּ: <B>וְלָשׁוֹן שֶׁבֵּין קַרְנָיו.</B> לֵידַע אִם הִלְבִּין וְנִתְכַּפְּרוּ עֲווֹנוֹתֵיהֶן שֶׁל יִשְׂרָאֵל. וְהָנֵי אֵינָם צֹרֶךְ קָרְבָּן, לְפִיכָךְ אֵינָן בָּאִין מִתְּרוּמָה שֶׁהֻפְרְשָׁה לְשֵׁם קָרְבָּנוֹת, אֶלָּא מִמַּה שֶּׁנִּשְׁתַּיֵּר בַּלִּשְׁכָּה אַחַר הַפְרָשַׁת הַתְּרוּמוֹת: <B>וְאַמַּת הַמַּיִם.</B> הָעוֹבֶרֶת בָּעֲזָרָה, אִם צְרִיכָה תִּקּוּן: <B>וְכָל צָרְכֵי הָעִיר.</B> לַחְפֹּר בּוֹרוֹת שִׁיחִין וּמְעָרוֹת, וְתִקּוּן רְחוֹבוֹתֶיהָ וּשְׁוָקֶיהָ, וּשְׁמִירַת הָעִיר: <B>אַבָּא שָׁאוּל אוֹמֵר כוּ'.</B> וְאֵין הֲלָכָה כְּאַבָּא שָׁאוּל: 

~ פרק ד - משנה ג
<B>מוֹתַר שְׁיָרֵי הַלִּשְׁכָּה.</B> מַה שֶּׁנִּשְׁאַר אַחַר שֶׁנַּעֲשָׂה מֵהֶן תִּקּוּן צָרְכֵי הָעִיר: <B>לוֹקְחִים מֵהֶן יֵינוֹת שְׁמָנִים וּסְלָתוֹת.</B> וּמוֹכְרִים אוֹתָן לְמִי שֶׁצָּרִיךְ יַיִן לִנְסָכִים וּשְׁמָנִים וּסְלָתוֹת לִמְנָחוֹת: <B>אֵין מִשְׂתַּכְּרִין בְּשֶׁל הֶקְדֵּשׁ.</B> שֶׁאֵין עֲנִיּוּת בְּמָקוֹם עֲשִׁירוּת, וּגְנַאי הוּא לַהֶקְדֵּשׁ: <B>וְאַף לֹא בְּשֶׁל עֲנִיִּים.</B> דִּלְמָא מִתְרְמֵי עָנִי וְלֵיכָּא לְמֵיתָב לֵיהּ. וַהֲלָכָה כְּרַבִּי עֲקִיבָא: 

~ פרק ד - משנה ד
<B>מוֹתַר הַתְּרוּמָה.</B> הַיְנוּ מַה שֶּׁנִּשְׁאַר בַּקֻּפּוֹת בְּרֹאשׁ חֹדֶשׁ נִיסָן, שֶׁאָז מְבִיאִין קָרְבָּנוֹת מִתְּרוּמָה חֲדָשָׁה: <B>צִפּוּי לְבֵית קָדְשֵׁי הַקָּדָשִׁים.</B> לָרִצְפָּה וְלַכְּתָלִים: <B>מוֹתַר פֵּרוֹת.</B> רַבִּי יִשְׁמָעֵאל לְטַעֲמֵיהּ, דְּאָמַר לְעֵיל מוֹתַר שְׁיָרֵי הַלִּשְׁכָּה קוֹנִים מֵהֶן יֵינוֹת שְׁמָנִים וּסְלָתוֹת, וְהַשָּׂכָר שֶׁמִּשְׂתַּכְּרִים בָּהֶן קָרוּי מוֹתַר פֵּרוֹת, כְּלוֹמַר מַה שֶּׁהוֹתִירוּ וְנִשְׂתַּכְּרוּ בַּפֵּרוֹת שֶׁקָּנוּ: <B>קַיִץ לַמִּזְבֵּחַ.</B> כְּשֶׁהַמִּזְבֵּחַ בָּטֵל מְבִיאִים מֵהֶן עוֹלוֹת, כְּמוֹ שֶׁדֶּרֶךְ בְּנֵי אָדָם לְהַעֲלוֹת מִינֵי מְתִיקָה עַל הַשֻּׁלְחָן בִּגְמַר סְעוּדָתָן {ד}, כָּךְ אַחַר שֶׁגָּמְרוּ לְהָבִיא חוֹבַת הַיּוֹם מְבִיאִים עוֹלוֹת הַלָּלוּ כְּשֶׁאֵין נְדָרִים וּנְדָבוֹת וְהַמִּזְבֵּחַ בָּטֵל: <B>מוֹתַר תְּרוּמָה לִכְלֵי שָׁרֵת.</B> מִקְרָא דָּרֵישׁ לֵיהּ דִּכְתִיב (דִּבְרֵי הַיָּמִים ב כד) וְאֶת שְׁאָר הַכֶּסֶף וַיַּעֲשֵׂהוּ כֵלִים לְבֵית ה', אֵיזֶהוּ כֶּסֶף שֶׁיֵּשׁ לוֹ שִׁירַיִם, הֲוֵי אוֹמֵר זוֹ תְּרוּמַת הַלִּשְׁכָּה {ה}: <B>מוֹתַר תְּרוּמָה לְקַיִץ הַמִּזְבֵּחַ.</B> שֶׁלְּצֹרֶךְ קָרְבָּנוֹת הֻפְרְשָׁה: <B>מוֹתַר נְסָכִים.</B> גִּזְבְּרֵי הֶקְדֵּשׁ הָיוּ מַמְצִיאִים מָעוֹת לְבַעֲלֵי יֵינוֹת וּשְׁמָנִים וּסְלָתוֹת, לְסַפֵּק לִמְנָחוֹת וּנְסָכִים כָּל הַשָּׁנָה, וְאִם קִבֵּל עָלָיו לְסַפֵּק שָׁלֹשׁ סְאִים בְּסֶלַע וְעָמְדוּ אַרְבַּע סְאִים בְּסֶלַע, צָרִיךְ שֶׁיִּתֵּן אַרְבַּע סְאִין, וְאוֹתָהּ סְאָה הִיא מוֹתַר נְסָכִים {ו}. וְכֵן כְּשֶׁמּוֹדְדִין לַהֶקְדֵּשׁ הָיוּ מוֹדְדִין בְּמִדָּה מְבֹרֶצֶת וּגְדוּשָׁה, וְהַגִּזְבָּר הָיָה מוֹחֵק הַמִּדָּה, הַבֵּרוּץ נִקְרָא מוֹתַר נְסָכִים, וְעוֹשִׂין מֵהֶן כְּלֵי שָׁרֵת, שֶׁהַנְּסָכִים מִתְקַדְּשִׁים בִּכְלֵי שָׁרֵת: <B>מוֹתַר נְסָכִים לְקַיִץ הַמִּזְבֵּחַ.</B> שֶׁהַנְּסָכִים כָּלִיל וְהָעוֹלָה כָּלִיל: <B>זֶה וָזֶה.</B> רַבִּי עֲקִיבָא וְרַבִּי חֲנִינָא: <B>לֹא הָיוּ מוֹדִים בַּפֵּרוֹת.</B> כִּדְאָמַר רַבִּי עֲקִיבָא לְעֵיל, שֶׁאֵין מִשְׂתַּכְּרִים בְּשֶׁל הֶקְדֵּשׁ. וּמַסְקָנָא דִּתְנַאי בֵּית דִּין הוּא עַל הַמּוֹתָרוֹת שֶׁיִּהְיוּ כֻּלָּן קְרֵבִים עוֹלוֹת. וְכֵן הֲלָכָה: 

~ פרק ד - משנה ה
<B>מוֹתַר הַקְּטֹרֶת.</B> הַנּוֹתָר בְּכָל שָׁנָה: <B>מֶה הָיוּ עוֹשִׂין בָּהּ.</B> לְהַקְטִירָהּ לַשָּׁנָה הַבָּאָה. שֶׁאֵין לְךָ שָׁנָה שֶׁאֵין בָּהּ מוֹתָר, שֶׁהַקְּטֹרֶת הָיְתָה נַעֲשֵׂית שְׁלֹשׁ מֵאוֹת שִׁשִּׁים וּשְׁמֹנָה מָנִים {ז}, שְׁלֹשׁ מֵאוֹת שִׁשִּׁים וַחֲמִשָּׁה מָנִים כְּמִנְיָן שְׁלֹשׁ מֵאוֹת שִׁשִּׁים וַחֲמִשָּׁה יְמוֹת הַחַמָּה, וּשְׁלֹשָׁה מָנִין שֶׁמֵּהֶם כֹּהֵן גָּדוֹל מַכְנִיס מְלֹא חָפְנָיו בְּיוֹם הַכִּפּוּרִים, וְלֹא הָיוּ נִכְנָסִים כֻּלָּן בְּחָפְנָיו. וְעוֹד, בְּכָל שָׁנָה פְּשׁוּטָה הָיָה מוֹתָר {ח}, שֶׁשָּׁנָה פְּשׁוּטָה יָמֶיהָ שְׁלֹשׁ מֵאוֹת חֲמִשִּׁים וְאַרְבָּעָה: <B>מַפְרִישִׁין מִמֶּנָּה.</B> מִן הַלִּשְׁכָּה: <B>שְׂכַר הָאֻמָּנִין.</B> מִפַּטָּמֵי הַקְּטֹרֶת, שֶׁהֵן נוֹטְלִים שְׂכָרָן מִתְּרוּמַת הַלִּשְׁכָּה. וּמְזַכִּין הַמָּעוֹת לָאֻמָּנִין עַל יַד אֶחָד מִן הַגִּזְבָּרִים, וַהֲרֵי הֵן חֻלִּין {ט}. וְאַף עַל פִּי שֶׁאֵין הֶקְדֵּשׁ יוֹצֵא לְחֻלִּין אִם לֹא שֶׁיִּכָּנֵס דָּבָר אַחֵר תַּחְתָּיו לִקְדֻשָּׁה, תְּרוּמַת הַלִּשְׁכָּה שָׁאנֵי, דְּבֵית דִּין מַתְנֶה עֲלֵיהֶם לִתְּנָם לְכַמָּה דְּבָרִים. וְאַחֲרֵי שֶׁזָּכוּ בַּמָּעוֹת לְצֹרֶךְ הָאֻמָּנִין מְחַלְּלִין הַקְּטֹרֶת עַל אוֹתָן הַמָּעוֹת, וְהַמָּעוֹת קְדוֹשִׁים לִתְרוּמָה יְשָׁנָה, וְנוֹתְנִים הַקְּטֹרֶת לָאֻמָּנִים בִּשְׂכָרָם, וְחוֹזְרִין וְקוֹנִין אוֹתָהּ מֵהֶן בְּמָעוֹת שֶׁל תְּרוּמָה חֲדָשָׁה. וְהָכִי צְנִיעָא מִלְּתָא טְפֵי, וְלֹא לְמָכְרָהּ וְלַחֲזֹר וְלִקְנוֹתָהּ: <B>אִם בָּא הֶחָדָשׁ בִּזְמַנּוֹ.</B> שֶׁהֵבִיאוּ שְׁקָלִים חֲדָשִׁים קֹדֶם רֹאשׁ חֹדֶשׁ נִיסָן, שֶׁהוּא זְמַן הַתְּרוּמָה הַחֲדָשָׁה, לוֹקְחִים מוֹתַר הַקְּטֹרֶת מִתְּרוּמָה חֲדָשָׁה עַל יְדֵי חִלּוּל כִּדְפָרְשִׁינַן לְעֵיל: <B>וְאִם לָאו.</B> שֶׁלֹּא הֵבִיאוּ שְׁקָלִים חֲדָשִׁים עֲדַיִן, לוֹקְחִים אוֹתָהּ מִן הַתְּרוּמָה יְשָׁנָה, אִם חִלְּלוּהָ כְּבָר. וְאִם לֹא חִלְּלוּהָ, מַקְטִירִין אוֹתָהּ, דְּכֵיוָן שֶׁלֹּא בָּא הֶחָדָשׁ צָרִיךְ לְהָבִיא מִן הַיְּשָׁנָה: 

~ פרק ד - משנה ו
<B>הַמַּקְדִּישׁ נְכָסָיו.</B> וּסְתָם הֶקְדֵּשׁ לְבֶדֶק הַבַּיִת: <B>וְהָיוּ בָהֶם דְּבָרִים הָרְאוּיִם לְקָרְבְּנוֹת צִבּוּר.</B> כְּגוֹן קְטֹרֶת, אוֹ יֵינוֹת, שְׁמָנִים וּסְלָתוֹת {יא}: <B>יִנָּתְנוּ לָאֻמָּנִין בִּשְׂכָרָן.</B> וְיוֹצְאִין לְחֻלִּין, אַף עַל פִּי שֶׁאֵין דָּבָר אַחֵר נִכְנַס תַּחְתָּיו. דְּקָסָבַר הֶקְדֵּשׁ מִתְחַלֵּל עַל הַמְּלָאכָה, דִּכְתִיב (שְׁמוֹת כה) וְעָשׂוּ לִי מִקְדָּשׁ, שֶׁתִּהְיֶה הַמְּלָאכָה נַעֲשֵׂית מִן הַהֶקְדֵּשׁ: <B>אֵינָהּ מִן הַמִּדָּה.</B> כְּלוֹמַר אֵין מִדָּה זוֹ שֶׁאַתָּה אוֹמֵר כַּמִּדָּה הָאֲמוּרָה לְעֵיל בַּקְּטֹרֶת, וְאֵין רָאוּי אֶלָּא שֶׁתַּשְׁוֶה מִדּוֹתֶיךָ. הִלְכָּךְ מַפְרִישִׁים מֵהֶן שְׂכַר הָאֻמָּנִים כוּ' כִּדְאָמְרִינַן לְעֵיל גַּבֵּי מוֹתַר הַקְּטֹרֶת. שֶׁאֵין הֶקְדֵּשׁ מִתְחַלֵּל עַל הַמְּלָאכָה. וַהֲלָכָה כְּבֶן עַזַּאי {יב}: 

~ פרק ד - משנה ז
זְכָרִים יִמָּכְרוּ לְצָרְכֵי עוֹלוֹת כוּ' וּדְמֵיהֶם יִפְּלוּ עִם שְׁאָר הַנְּכָסִים לְבֶדֶק הַבָּיִת. דְּסָבַר סְתָם הֶקְדֵּשׁ לְבֶדֶק הַבַּיִת, וַאֲפִלּוּ בְּמִידֵי דַּחֲזִי לַמִּזְבֵּחַ, אֲבָל הָרָאוּי לַמִּזְבֵּחַ אֵינוֹ יוֹצֵא מִידֵי מִזְבֵּחַ, שֶׁהַמַּקְדִּישׁ תְּמִימִים לְבֶדֶק הַבַּיִת אֵין נִפְדִּים אֶלָּא לַמִּזְבֵּחַ, וְהַדָּמִים יִפְּלוּ לְבֶדֶק הַבַּיִת: <B>וְיָבִיא בִדְמֵיהֶן עוֹלוֹת.</B> קָסָבַר מִידֵי דַּחֲזִי לְמִזְבֵּחַ מִסְתָמָא לַמִּזְבֵּחַ אַקְדְּשִׁינְהוּ, הִלְכָּךְ זְכָרִים עַצְמָן יִקָּרְבוּ עוֹלוֹת, וּנְקֵבוֹת יִמָּכְרוּ לְצָרְכֵי שְׁלָמִים וְיָבִיא בִּדְמֵיהֶן עוֹלוֹת, אֲבָל הֵן עַצְמָן אֵין קְרֵבִין שְׁלָמִים, דְּהַמַּקְדִּישׁ נְכָסָיו דַּעְתּוֹ שֶׁיִּהְיוּ כֻּלָּם לְגָבוֹהַּ, הִלְכָּךְ בְּהֵמוֹת שֶׁרְאוּיוֹת לִקָּרֵב עוֹלוֹת יִקָּרְבוּ עוֹלוֹת, וּנְקֵבוֹת יִמָּכְרוּ לְצָרְכֵי שְׁלָמִים וְיָבִיא בִּדְמֵיהֶן עוֹלוֹת, דְּכֵיוָן דִּרְאוּיוֹת לַמִּזְבֵּחַ חָלָה עֲלֵיהֶן קְדֻשַּׁת מִזְבֵּחַ, וַאֲפִלּוּ עַל הַנְּקֵבוֹת שֶׁאֵין גּוּפָן רָאוּי לְמַה שֶּׁדַּעְתּוֹ לְהַקְדִּישָׁן, כֵּיוָן דִּלְשֵׁם קָרְבָּן מִיהָא חַזְיָין, לֹא חָל עֲלֵיהֶן קְדֻשַּׁת בֶּדֶק הַבַּיִת, וְיָבִיא בִּדְמֵיהֶם עוֹלוֹת: <B>שֶׁהַמַּקְדִּישׁ בְּפֵרוּשׁ.</B> שֶׁאָמַר בְּהֵמָה וּנְכָסַי לַהֶקְדֵּשׁ. דְּכֵיוָן שֶׁהִפְרִישָׁן וְהִבְדִּילָן זוֹ מִזּוֹ וְאַף עַל פִּי כֵן לֹא אָמַר בְּהֵמָה לַמִּזְבֵּחַ וּנְכָסַי לְבֶדֶק הַבַּיִת, שְׁמַע מִנַּהּ דְּדַעְתּוֹ הָיָה שֶׁבֵּין בְּהֵמָה וּבֵין נְכָסָיו הַכֹּל יֵלֵךְ אֶל מָקוֹם אֶחָד. אֲבָל הַמַּקְדִּישׁ סְתָם כָּל נְכָסָיו, דַּעְתּוֹ לְהַקְדִּישׁ כָּל דָּבָר לְמַה שֶּׁהוּא רָאוּי. וַהֲלָכָה כְּרַבִּי עֲקִיבָא: 

~ פרק ד - משנה ח
<B>יֵינוֹת שְׁמָנִים וּסְלָתוֹת.</B> שֶׁהֵן רְאוּיִים לִמְנָחוֹת וְלִנְסָכִים: <B>וְעוֹפוֹת.</B> תּוֹרִים וּבְנֵי יוֹנָה: <B>רַבִּי אֶלְעָזָר.</B> גַּרְסִינַן {יד}, וְלֹא רַבִּי אֱלִיעֶזֶר, וְטַעֲמָא דְּרַבִּי אֶלְעָזָר מְפֹרָשׁ בַּיְרוּשַׁלְמִי, דִּכְתִיב (וַיִּקְרָא כב) לְכָל נִדְרֵיהֶם וּלְכָל נִדְבוֹתֵיהֶם אֲשֶׁר יַקְרִיבוּ לַה' לְעוֹלָה, כָּל מַה שֶּׁהֵם נוֹדְרִים וּמִתְנַדְּבִים מִדְּבָרִים אֲשֶׁר יַקְרִיבוּ לַה', אֲפִלּוּ יֵינוֹת שְׁמָנִים וּסְלָתוֹת, יִהְיֶה לְעוֹלָה. יָכוֹל יַקְרִיב בִּדְמֵיהֶן עוֹלַת הָעוֹף, אוֹ אִם הִקְדִּישׁ עוֹף יַקְרִיבֶנּוּ עוֹלָה, תַּלְמוּד לוֹמַר (שָׁם) בַּבָּקָר בַּכְּשָׂבִים וּבָעִזִּים, הָא אֵינוֹ מַקְרִיב בְּכָל מַה שֶּׁהִתְנַדֵּב אֶלָּא עוֹלַת בְּהֵמָה בִּלְבַד: 

~ פרק ד - משנה ט
<B>מְשַׁעֲרִין אֶת הַלִּשְׁכָּה.</B> פּוֹסְקִים שַׁעַר {טו} לְיֵינוֹת שְׁמָנִים וּסְלָתוֹת, שַׁעַר שֶׁיַּעֲמֹד זֶה הַשַּׁעַר שְׁלֹשִׁים יוֹם. וְלוֹקְחִים בְּכָל יוֹם מִמּוֹכְרֵי יֵינוֹת שְׁמָנִים וּסְלָתוֹת מַה שֶּׁהֵן צְרִיכִין בְּאוֹתוֹ הַסְּכוּם שֶׁפָּסְקוּ, וְאִם נִתְיַקֵּר הַמִּקָּח אֵין מוֹסִיפִים דָּמִים, וְאִם הוּזַל לוֹקְחִים לְפִי הַזּוֹל: <B>הַמְקַבֵּל עָלָיו לְסַפֵּק סְלָתוֹת.</B> בִּימוֹת קְצִיר חִטִּים וּבְצִירַת עֲנָבִים וּמְסִיקַת זֵיתִים הָיוּ הַגִּזְבָּרִים מַקְדִּימִים מָעוֹת לַחֶנְוָנִי, וְהָיָה הַחֶנְוָנִי מְקַבֵּל עָלָיו לְסַפֵּק יֵינוֹת שְׁמָנִים וּסְלָתוֹת {יז} כָּל הַשָּׁנָה. וְאִם הָיוּ אָז נִמְכָּרִים אַרְבַּע סְאִין בְּסֶלַע וְהוּקְרוּ וְעָמְדוּ שָׁלֹשׁ סְאִין בְּסֶלַע, צָרִיךְ לִתֵּן אַרְבַּע סְאִין, דְּהֶקְדֵּשׁ קוֹנֶה בְּכֶסֶף, דִּכְתִיב וְנָתַן הַכֶּסֶף וְקָם לוֹ. וְאִם קִבֵּל לְסַפֵּק שָׁלֹשׁ סְאִין בְּסֶלַע וְהוּזְלוּ וְעָמְדוּ אַרְבַּע בְּסֶלַע, נוֹתֵן אַרְבַּע בְּסֶלַע, דְּלֹא גָּרַע מֵהֶדְיוֹט דְּלֹא קָנֵי אֶלָּא בִּמְשִׁיכָה {יח}: <B>הִתְלִיעַ לוֹ.</B> וַאֲפִלּוּ מָשַׁךְ הַגִּזְבָּר וְנָתַן מָעוֹת, אַחֲרָיוּתָם עַל הַחֶנְוָנִי: <B>אֵינוֹ מְקַבֵּל אֶת מְעוֹתָיו.</B> כְּלוֹמַר אֵינָם נֶחֱשָׁבִים מְעוֹתָיו שֶׁל חֶנְוָנִי וְלֹא זָכָה בָּהֶם, וְאַף עַל פִּי שֶׁקִּבְּלָם מִן הַגִּזְבָּר: <B>עַד שֶׁיִּהְיֶה הַמִּזְבֵּחַ מְרַצֶּה.</B> שֶׁיַּעֲלֶה לְרָצוֹן עַל הַמִּזְבֵּחַ. הִלְכָּךְ אִם הֶחֱמִיץ הַיַּיִן אוֹ הִתְלִיעָה הַסֹּלֶת, אַחֲרָיוּתָם עַל הַחֶנְוָנִי: 

^ פרק ה

~ פרק ה - משנה א
<B>אֵלּוּ הֵן הַמְמֻנִּים.</B> חֲמִשָּׁה עָשָׂר מִינִים שֶׁל פְּקִידוּת וּמִנּוּי שֶׁל שְׂרָרָה דְּחָשִׁיב בְּמַתְנִיתִין הָיוּ תָּמִיד בַּמִּקְדָּשׁ. מִיהוּ הָנָךְ גַּבְרֵי דְּחָשִׁיב, לֹא בִּזְמַן אֶחָד הָיוּ, אֶלָּא הַחֲסִידִים וְהַכְּשֵׁרִים שֶׁבְּכָל דּוֹר וָדוֹר הוּא מוֹנֶה {א}. וְרַבּוֹתַי פֵּרְשׁוּ, עַל שֵׁם שֶׁהַמְּמֻנִּים הָרִאשׁוֹנִים שֶׁנִּתְמַנּוּ עַל כָּךְ, כָּךְ הָיָה שְׁמָם, לְפִיכָךְ נִקְרְאוּ הַבָּאִים אַחֲרֵיהֶם עַל שְׁמָם {ב}: <B>עַל הַחוֹתָמוֹת וְעַל הַסְּלָתוֹת.</B> מְפֹרָשׁ לְקַמָּן בְּמַתְנִיתִין: <B>עַל הַפְּיָסוֹת.</B> לְהוֹרוֹת סֵדֶר הַגּוֹרָל מִי יִזְכֶּה בָּעֲבוֹדָה זוֹ וּמִי בְּזוֹ, כִּמְפֹרָשׁ בְּמַסֶּכֶת יוֹמָא: <B>עַל הַקִּנִּים.</B> מְחֻסְּרֵי כַּפָּרָה כְּגוֹן זָב וְזָבָה וְיוֹלֶדֶת שֶׁמְּבִיאִים קִנֵּי חוֹבָה, דְּהַיְנוּ תּוֹרִים וּבְנֵי יוֹנָה, נוֹתְנִין מְעוֹתֵיהֶן לַשּׁוֹפָרוֹת שֶׁבַּמִּקְדָּשׁ, וְהַמְּמֻנִּים עַל הַשּׁוֹפָרוֹת לוֹקְחִים הַמָּעוֹת וּמְבִיאִין בָּהֵן הַקִּנִּים. וְהָיָה צָרִיךְ שֶׁיִּתְמַנֶּה עַל זֶה חָכָם גָּדוֹל וּבָקִי, כִּדְאָמְרִינַן בְּמַסֶּכֶת אָבוֹת (פ"ג מי"ח) קִנִּים וּפִתְחֵי נִדָּה הֵן הֵן גּוּפֵי הֲלָכוֹת: <B>שֶׁהָיָה פּוֹתֵחַ דְּבָרִים כוּ'.</B> וְהוּא מָרְדְּכַי בִּלְשָׁן שֶׁעָלָה מִן הַגּוֹלָה. וְנִקְרָא כֵּן, שֶׁהָיָה בּוֹלֵל לְשׁוֹנוֹת הַרְבֵּה {ד}: <B>עַל חוֹלֵי מֵעַיִם.</B> לְפִי שֶׁהַכֹּהֲנִים הוֹלְכִים יְחֵפִים עַל הָרִצְפָּה וְאוֹכְלִין בָּשָׂר הַרְבֵּה וְשׁוֹתִין מַיִם, הָיוּ מֵעֵיהֶן מִתְקַלְקְלִין, וּצְרִיכִין תָּמִיד לְרוֹפֵא לוֹמַר לָהֶם זֶה הַסַּם טוֹב לַמֵּעַיִם: <B>חוֹפֵר שִׁיחִין.</B> הָיָה מְמֻנֶּה לַחְפֹּר בּוֹרוֹת שִׁיחִין וּמְעָרוֹת, כְּדֵי שֶׁיִּהְיוּ מַיִם מְצוּיִין לִשְׁתּוֹת לְעוֹלֵי רְגָלִים: <B>גְּבִינִי כָּרוֹז.</B> כָּךְ שְׁמוֹ שֶׁל הָאִישׁ הַמַּכְרִיז בְּכָל בֹּקֶר בְּבֵית הַמִּקְדָּשׁ עִמְדוּ כֹּהֲנִים לַעֲבוֹדַתְכֶם. וְשׁוֹמְעִים קוֹלוֹ מִיְּרִיחוֹ: <B>עַל נְעִילַת שְׁעָרִים.</B> לִנְעֹל הַשְּׁעָרִים בָּעֶרֶב וּלְפָתְחָן בַּבֹּקֶר: <B>עַל הַפָּקִיעַ.</B> לְהַלְקוֹת הַכֹּהֲנִים וְהַלְוִיִּם שֶׁנִּמְצְאוּ יְשֵׁנִים עַל מִשְׁמְרוֹתֵיהֶם, שֶׁהָיוּ שׁוֹמְרִים אֶת הַמִּקְדָּשׁ בַּלַּיְלָה, כִּדְאָמְרָן בְּמַסֶּכֶת מִדּוֹת (פ"א מ"ב) מִי שֶׁהָיוּ מוֹצְאִים אוֹתוֹ יָשֵׁן הָיוּ חוֹבְטִים {ה} אוֹתוֹ וְשׂוֹרְפִים אֶת כְּסוּתוֹ. וּבַיְרוּשַׁלְמִי מְפֹרָשׁ, הַפָּקִיעַ, הַפְּתִילוֹת שֶׁל מְנוֹרָה וְשֶׁל בֵּית הַשּׁוֹאֵבָה, כִּדְאָמְרִינַן בְּפֶרֶק הֶחָלִיל (סֻכָּה פ"ה מ"ג) מִבְּלָאֵי מִכְנְסֵי כֹּהֲנִים וּמֵהֶמְיָנֵיהֶם הָיוּ מַפְקִיעִים פְּתִילוֹת: <B>צִלְצָל.</B> כְּלִי שִׁיר שֶׁיֵּשׁ לוֹ קוֹל גָּדוֹל, לָשׁוֹן תְּצִלֶּינָה אָזְנָיו, צימבל"ו בָּלַע"ז. וּכְשֶׁהָיוּ שׁוֹמְעִין קוֹלוֹ הָיוּ הַלְוִיִּם מַתְחִילִין בְּשִׁיר: <B>עַל הַשִּׁיר.</B> לְהַתְחִיל אֶת הַשִּׁיר, וּכְשֶׁהָיָה מְסַיֵּם הָיוּ כֻּלָּן מְסַיְּמִין: <B>בֵּית גַּרְמוּ.</B> שֵׁם מִשְׁפָּחָה: <B>עַל לֶחֶם הַפָּנִים.</B> שֶׁהָיָה עָשׂוּי כְּמִין תֵּבָה פְּרוּצָה, וְהָיוּ אֻמָּנִים בַּעֲשִׂיָּתוֹ וּבַאֲפִיָּתוֹ לִרְדּוֹתוֹ מִן הַתַּנּוּר שֶׁלֹּא יִשָּׁבֵר וְלַעֲשׂוֹתוֹ שֶׁלֹּא יִתְעַפֵּשׁ: <B>בֵּיִת אַבְטִינָס.</B> שֵׁם מִשְׁפָּחָה שֶׁהָיוּ בְּקִיאִים לְפַטֵּם הַקְּטֹרֶת, וּמַכִּירִין בְּעֵשֶׂב שֶׁשְּׁמוֹ מַעֲלֶה עָשָׁן, וּכְשֶׁהָיוּ מְעָרְבִין אוֹתוֹ עִם סַמְמָנֵי הַקְּטֹרֶת הָיָה עֲשַׁן הַקְּטֹרֶת מִתַּמֵּר וְעוֹלֶה כְּמִין מַקֵּל: <B>עַל הַפָּרֹכוֹת.</B> לַעֲשׂוֹת פָּרֹכוֹת חֲדָשׁוֹת כְּשֶׁהָיוּ צְרִיכִים: <B>הַמַּלְבִּישׁ.</B> הָיָה מְמֻנֶּה לְהַלְבִּישׁ הַכֹּהֲנִים בִּשְׁעַת עֲבוֹדָה וּלְהַפְשִׁיטָם אַחַר עֲבוֹדָה, וְלִשְׁמֹר בִּגְדֵי כְּהֻנָּה בַּלְּשָׁכוֹת הָעֲשׂוּיוֹת לְכָךְ: 

~ פרק ה - משנה ב
<B>גִּזְבָּרִים.</B> הֵן שֶׁמָּמוֹן הַהֶקְדֵּשׁ תַּחַת יָדָם, וְהֵן פּוֹדִים הָעֳרְכִין {ז} וְהַחֲרָמִין וְהַהַקְדָּשׁוֹת, וְכָל מְלֶאכֶת הַקֹּדֶשׁ בָּהֶם נַעֲשִׂים: <B>אֲמַרְכָּלִין.</B> לְמַעְלָה מִן הַגִּזְבָּרִים. וּנְשִׂיא נְשִׂיאֵי הַלֵּוִי (בְּמִדְבָּר ג) מְתַרְגְּמִינַן וַאֲמַרְכָּלַיָא דְמָמוֹנָא. וּלְשׁוֹן אֲמַרְכָּל, אָמַר עַל כָּל. וּבְעַרְבִי קוֹרִים לְגָדוֹל אֱמִיר. מֶה הָיוּ שִׁבְעָה אֲמַרְכָּלִין עוֹשִׂין, שִׁבְעָה מַפְתְּחוֹת הָעֲזָרָה בְּיָדָם, רָצָה אֶחָד מֵהֶן לִפְתֹּחַ אֵינוֹ יָכוֹל עַד שֶׁיִּכָּנְסוּ כֻּלָּם וְיִפְתְּחוּ, וְהַגִּזְבָּרִים נִכְנָסִים אַחֲרֵיהֶם וּמוֹצִיאִים מַה שֶּׁהֵן צְרִיכִין. וְעוֹד מַעֲלָה הָאַחֶרֶת לְמַעְלָה מִן הָאֲמַרְכָּלִים הָיְתָה שָׁם, שֶׁלֹּא נִזְכְּרָה בַּמִּשְׁנָה וּמַיְתֵי לַהּ בַּתּוֹסֶפְתָּא, וְהֵן שְׁנֵי קְתִילוֹקִין. וְנִמְצְאוּ שָׁם חָמֵשׁ מַדְרֵגוֹת, כֹּהֵן גָּדוֹל, סְגָן, קְתִילוֹקִין {ח}, אֲמַרְכָּלִין, גִּזְבָּרִים: <B>אֵין עוֹשִׂין שְׂרָרָה פָּחוֹת מִשְּׁנַיִם.</B> דִּכְתִיב (שְׁמוֹת כח) וְהֵם יִקְּחוּ אֶת הַזָּהָב, מִעוּט רַבִּים שְׁנַיִם: 

~ פרק ה - משנה ג
<B>אַרְבָּעָה חוֹתָמוֹת הָיוּ בַמִּקְדָּשׁ.</B> שָׁלֹשׁ חוֹתָמוֹת לִשְׁלֹשָׁה נְסָכִין חֲלוּקִים שֶׁל בְּהֵמוֹת. חוֹתָם רִאשׁוֹן לְנִסְכֵּי בָּקָר, וְהֵן שְׁלֹשָׁה עֶשְׂרוֹנִים סֹלֶת בָּלוּל בַּחֲצִי הַהִין שֶׁמֶן, וְיַיִן לְנֶסֶךְ חֲצִי הַהִין, וְחוֹתָמָן עֵגֶל. וְהַשֵּׁנִי זָכָר לְנִסְכֵּי אַיִל, שֶׁתַּרְגּוּם אַיִל דִּכְרָא, וּנְסָכָיו שְׁתֵּי עֶשְׂרוֹנִים סֹלֶת בָּלוּל בַּשֶּׁמֶן שְׁלִישִׁית הַהִין, וְיַיִן לַנֶּסֶךְ שְׁלִישִׁית הַהִין. וְהַשְּׁלִישִׁי גְּדִי, לְנִסְכֵּי כֶּבֶשׂ בֶּן שְׁנָתוֹ, וְהֵן עִשָּׂרוֹן סֹלֶת בָּלוּל בִּרְבִיעִית הַהִין שֶׁמֶן, וְיַיִן לַנֶּסֶךְ רְבִיעִית הַהִין. וְהָרְבִיעִי חוֹטֵא, וְהֵם נְסָכָיו שֶׁל מְצֹרָע עָשִׁיר שֶׁמֵּבִיא שָׁלֹשׁ בְּהֵמוֹת וְצָרִיךְ עֲשָׂרָה לֻגִּין שֶׁמֶן, תִּשְׁעָה לִשְׁלֹשָׁה כְּבָשִׂים וְאֶחָד לְמַתַּן תְּנוּךְ וּבְהוֹנוֹת. וְקָרִי לֵיהּ חוֹטֵא, מִשּׁוּם דְּאָמְרִינַן בַּעֲרָכִין (טז.) עַל שִׁבְעָה דְּבָרִים נְגָעִים בָּאִין: <B>חֲמִשָּׁה הָיוּ.</B> שְׁנֵי חוֹתָמוֹת הָיוּ לַמְצֹרָע: <B>וַאֲרָמִית כָּתוּב עֲלֵיהֶן.</B> שֶׁרֹב דִּבּוּרָם בִּלְשׁוֹן אֲרַמִּי הָיָה {י}: <B>חוֹטֵא דַל וְחוֹטֵא עָשִׁיר.</B> לְפִי שֶׁמְּצֹרָע עָנִי אֵינוֹ מֵבִיא אֶלָּא בְּהֵמָה אַחַת. וְאִם לֹא הָיָה לַמְּצֹרָע אֶלָּא חוֹתָם אֶחָד, הָיוּ נוֹתְנִים לִמְצֹרָע עָנִי שְׁלֹשָׁה עֶשְׂרוֹנוֹת. וְתַנָּא קַמָּא סָבַר לִמְצֹרָע עָנִי נוֹתְנִים לוֹ חוֹתַם גְּדִי. וַהֲלָכָה כְּתַנָּא קַמָּא: <B>זְכָרִים וּנְקֵבוֹת.</B> בֵּין לְנִסְכֵּי עוֹלוֹת שֶׁאֵינָן בָּאוֹת אֶלָּא זְכָרִים, בֵּין לְנִסְכֵּי שְׁלָמִים שֶׁבָּאִים זְכָרִים אוֹ נְקֵבוֹת. וְעוֹלוֹת וּשְׁלָמִים הֵן שֶׁטְּעוּנִין נְסָכִים, כְּדִכְתִיב (בְּמִדְבָּר טו) עוֹלָה אוֹ זֶבַח: 

~ פרק ה - משנה ד
<B>נוֹתֵן לוֹ מָעוֹת.</B> כְּפִי הַנְּסָכִים שֶׁהוּא צָרִיךְ: <B>בָּא לוֹ אֵצֶל אֲחִיָּה שֶׁהָיָה מְמֻנֶּה.</B> לִקְנוֹת נְסָכִים {יג}, יֵינוֹת שְׁמָנִים וּסְלָתוֹת, כְּדֵי שֶׁלֹּא יְהֵא צָרִיךְ כָּל מֵבִיא קָרְבָּן לְחַזֵּר אַחַר נְסָכִים הָעֲשׂוּיִין עַל טָהֳרַת הַקֹּדֶשׁ: <B>וְאִם הוֹתִירוּ הוֹתִירוּ לַהֶקְדֵּשׁ.</B> וְלֹא אָמְרִינַן שֶׁמָּא מְעוֹתָיו שֶׁל יוֹחָנָן הֵם שֶׁנִּתְעָרְבוּ בְּמָעוֹת שׁ?ֶל נְסָכִים: 

~ פרק ה - משנה ה
<B>מַמְתִּינִין לוֹ עַד הָעָרֶב.</B> שֶׁיִּזְדַּוְּגוּ יַחַד יוֹחָנָן וַאֲחִיָּה, אִם נִמְצְאוּ מָעוֹת יְתֵרִים בְּיַד יוֹחָנָן כְּנֶגֶד הַחוֹתָם שֶׁאוֹמֵר זֶה שֶׁנֶּאֱבַד מִמֶּנּוּ, נוֹתְנִים לוֹ: <B>וְשֵׁם הַיּוֹם כָּתוּב.</B> עַל הַחוֹתָם, יוֹם פְּלוֹנִי וְחֹדֶשׁ פְּלוֹנִי: <B>מִפְּנֵי הָרַמָּאִין.</B> שֶׁמָּא מָצָא חוֹתָם שֶׁנָּפַל מֵחֲבֵרוֹ אוֹ מֵאֲחִיָּה אוֹ מִיּוֹחָנָן, וּבָא עַכְשָׁיו לִקַּח, וּבַיּוֹם שֶׁמְּצָאוֹ אֵינוֹ רַשַּׁאי לְהוֹצִיאוֹ, שֶׁהָאוֹבֵד מְחַזֵּר אַחֲרָיו. וְעוֹד יֵשׁ לָחוּשׁ שֶׁמָּא לָקַח חוֹתָם כְּשַׁעַר הַזּוֹל, וְהִצְנִיעוֹ עַד שֶׁנִּתְיַקֵּר הַשַּׁעַר: 

~ פרק ה - משנה ו
<B>לִשְׁכַּת חֲשָׁאִים.</B> עַל שֵׁם שֶׁהַנּוֹתְנִים בְּתוֹכָהּ מָעוֹת נוֹתְנִים בְּסֵתֶר {יד}, וְהַמִּתְפַּרְנְסִים מִמֶּנָּה נוֹטְלִים בְּסֵתֶר: <B>לְלִשְׁכַּת בֶּדֶק הַבַּיִת.</B> לַלִּשְׁכָּה שֶׁנּוֹתְנִים בָּהּ כָּל קָדְשֵׁי בֶּדֶק הַבָּיִת: 

^ פרק ו

~ פרק ו - משנה א
<B>שְׁלֹשָׁה עָשָׂר שׁוֹפָרוֹת.</B> תֵּבוֹת צָרוֹת מִלְּמַעְלָה וּרְחָבוֹת מִלְּמַטָּה עֲקֻמּוֹת כְּעֵין שׁוֹפָר, מִפְּנֵי הָרַמָּאִים שֶׁלֹּא יוּכְלוּ לְהַכְנִיס יָדָן לְתוֹכָן לְהַרְאוֹת עַצְמָן כְּאִלּוּ נוֹתְנִין לְתוֹכָן, וְנוֹטְלִין מִתּוֹכָן. וּלְקַמָּן מְפָרֵשׁ לָמָּה שְׁלֹשָׁה עָשָׂר שׁוֹפָרוֹת וּשְׁלֹשָׁה עָשָׂר שֻׁלְחָנוֹת, וּבְאֵיזֶה מָקוֹם מֻנָּחִים: <B>שְׁלֹשׁ עֶשְׂרֵה הִשְׁתַּחֲוָיוֹת.</B> לְקַמָּן מְפָרֵשׁ הֵיכָן הָיוּ: <B>כְּנֶגֶד דִּיר הָעֵצִים.</B> לִשְׁכָּה שֶׁשָּׁם הָיוּ אוֹצְרִים כָּל עֲצֵי הַמַּעֲרָכָה, וְהִיא הָיְתָה בְּמִקְצוֹעַ מִזְרָחִית צְפוֹנִית שֶׁל עֶזְרַת נָשִׁים: <B>שֶׁשָּׁם הָאָרוֹן נִגְנַז.</B> שֶׁיֹּאשִׁיָּהוּ הַמֶּלֶךְ צִוָּה וּגְנָזוּהוּ לְמַטָּה בְּמַטְמוֹנִיּוֹת עֲקֻמּוֹת וַעֲקַלְקַלּוֹת שֶׁבָּנָה שְׁלֹמֹה בִּזְמַן שֶׁבָּנָה אֶת הַבַּיִת וְיָדַע שֶׁסּוֹפוֹ לֵחָרֵב. וְהַיְנוּ דִּכְתִיב בְּדִבְרֵי הַיָּמִים (ב לה) בְּיֹאשִׁיָּהוּ, וַיֹּאמֶר לַלְוִיִּם הַמְּבִינִים [וְגוֹ'] תְּנוּ אֶת אֲרוֹן הַקֹּדֶשׁ בַּבַּיִת אֲשֶׁר בָּנָה שְׁלֹמֹה וְכוּ'. וְעִמּוֹ נִגְנַז מַטֵּה אַהֲרֹן, וְצִנְצֶנֶת הַמָּן, וּצְלוֹחִית שֶׁל שֶׁמֶן הַמִּשְׁחָה: 

~ פרק ו - משנה ב
<B>שֶׁהָיָה מִתְעַסֵּק.</B> בִּמְלַאכְתּוֹ, מַתְלִיעַ אֶת הָעֵצִים {ב}, וּבַעַל מוּם הָיָה, וּמְלַאכְתָּן שֶׁל בַּעֲלֵי מוּמִין לְהָכִין עֵצִים לַמַּעֲרָכָה, וְכָל עֵץ שֶׁנִּמְצָא בּוֹ תּוֹלַעַת פָּסוּל לַמִּזְבֵּחַ: <B>שֶׁהִיא מְשֻׁנָּה.</B> לֹא הָיְתָה הָאֶבֶן שָׁוָה לִשְׁאַר אַבְנֵי הָרִצְפָּה, וְהֵבִין שֶׁנִּסְתַּלְּקָה מִשָּׁם וְהֻחְזְרָה {ג}: <B>בְּיִחוּד.</B> בְּבֵרוּר: 

~ פרק ו - משנה ג
<B>וְהֵיכָן הָיוּ הִשְׁתַּחֲוָיוֹת.</B> שְׁלֹשׁ עֶשְׂרֵה הִשְׁתַּחֲוָיוֹת דִּתְנַן לְעֵיל, הֵיכָן הָיוּ עוֹשִׂין אוֹתָן: <B>שַׁעַר הָעֶלְיוֹן.</B> הַר הַבַּיִת הָיָה מְשֻׁפָּע וְעוֹלֶה מִמִּזְרָח לְמַעֲרָב, וְהַשַּׁעַר הַסָּמוּךְ לְמַעֲרָב הוּא שַׁעַר הָעֶלְיוֹן. וְאַחֲרָיו שַׁעַר הַדֶּלֶק, הוּא שַׁעַר שֶׁל לִשְׁכַּת הָעֵץ שֶׁהָיְתָה בִּדְרוֹם הָעֲזָרָה {ו}, וְעַל שֵׁם שֶׁמַּכְנִיסִין דֶּרֶךְ שָׁם עֲצֵי הַמַּעֲרָכָה שֶׁדּוֹלְקִים עַל הַמִּזְבֵּחַ נִקְרָא שַׁעַר הַדֶּלֶק: <B>שַׁעַר הַבְּכוֹרוֹת.</B> שֶׁמַּכְנִיסִין שָׁם הַבְּכוֹרוֹת הַנִּשְׁחָטִים בְּדָרוֹם {ז}: <B>הַמַּיִם מְפַכִּים.</B> כְּדִכְתִיב בִּיחֶזְקֵאל (מז) וְהִנֵּה מַיִם מְפַכִּים מִן הַכָּתֵף הַיְּמָנִית, וְהַיְנוּ דָּרוֹם שֶׁקָּרוּי יָמִין, כְּדִכְתִיב צָפוֹן וְיָמִין. וְרָאָה יְחֶזְקֵאל בִּנְבוּאָה שֶׁהָיוּ יוֹצְאִים מִבֵּית קֹדֶשׁ הַקָּדָשִׁים דַּקִּים כְּקַרְנֵי חֲגָבִים, וּכְשֶׁמַּגִּיעִים לְשַׁעַר זֶה מִתְגַּבְּרִים וְנַעֲשִׂים כִּמְלֹא פִּי פַּךְ קָטָן, וְהַיְנוּ דְּקָרֵי לְהוּ מַיִם מְפַכִּים: <B>שַׁעַר הַקָּרְבָּן.</B> שָׁם מַכְנִיסִים קָדְשֵׁי קָדָשִׁים שֶׁשְּׁחִיטָתָן בַּצָּפוֹן: <B>שַׁעַר הַנָּשִׁים.</B> שֶׁבּוֹ הַנָּשִׁים נִכְנָסוֹת לִסְמֹךְ עַל קָרְבָּנָן לְדִבְרֵי רַבִּי יוֹסֵי דְּאָמַר נָשִׁים סוֹמְכוֹת רְשׁוּת, וּלְדִבְרֵי רַבִּי יְהוּדָה וְרַבִּי שִׁמְעוֹן לַעֲמֹד עַל קָרְבָּנָן: <B>שַׁעַר הַשִּׁיר.</B> דֶּרֶךְ שָׁם הָיוּ מַכְנִיסִין כְּלֵי שִׁיר: <B>שֶׁבּוֹ יָצָא יְכָנְיָהוּ בִגְלוֹתוֹ.</B> שֶׁנִּכְנַס לְבֵית הַמִּקְדָּשׁ לְהִשְׁתַּחֲווֹת וְלִטֹּל רְשׁוּת כְּשֶׁהָלַךְ בַּגּוֹלָה לְבָבֶל, וְיָצָא דֶּרֶךְ אוֹתוֹ שַׁעַר: <B>שַׁעַר נִיקָנוֹר.</B> מְפֹרָשׁ בְּיוֹמָא [לח] פֶּרֶק אָמַר לָהֶם הַמְּמֻנֶּה: <B>פִּשְׁפָּשִׁין.</B> שְׁעָרִים קְטַנִּים בְּתוֹךְ הַשְּׁעָרִים הַגְּדוֹלִים. וְאַף הֵם מִמִּנְיַן שְׁלֹשׁ עֶשְׂרֵה שְׁעָרִים. וְאַף עַל גַּב דְּגַם לְשַׁעַר בֵּית הַמּוֹקֵד {ח} הָיָה לוֹ פִּשְׁפָּשׁ, לֹא חָשֵׁיב לֵיהּ, לְפִי שֶׁהָיָה קָטָן בְּיוֹתֵר, אֲבָל אֵלּוּ הָיוּ גְּדוֹלִים קְצָת. וְהַךְ מַתְנִיתִין דִּשְׁלֹשׁ עֶשְׂרֵה שְׁעָרִים מוֹקְמִינַן לַהּ בִּגְמָרָא בַּיְרוּשַׁלְמִי כְּאַבָּא יוֹסֵי בֶּן חָנָן. אֲבָל חֲכָמִים אוֹמְרִים שִׁבְעָה שְׁעָרִים הָיוּ לָעֲזָרָה, וְאִינְהוּ סָבְרֵי דְּהָנָךְ שְׁלֹשׁ עֶשְׂרֵה הִשְׁתַּחֲוָיוֹת כְּנֶגֶד שְׁלֹשׁ עֶשְׂרֵה פְּרָצוֹת שֶׁפָּרְצוּ מַלְכֵי יָוָן בָּעֲזָרָה, וּכְשֶׁגָּבְרוּ מַלְכֵי חַשְׁמוֹנַאי וְנִצְּחוּם וְגָדְרוּ אוֹתָם פְּרָצוֹת, תִּקְנוּ שְׁלֹשׁ עֶשְׂרֵה הִשְׁתַּחֲוָיוֹת, כְּנֶגֶד כָּל פִּרְצָה גְּדוּרָה הִשְׁתַּחֲוָיָה: 

~ פרק ו - משנה ד
<B>עַל שֶׁל שַׁיִשׁ מְנִיחִין אֶת הָאֵבָרִים.</B> אַחַר הַנִּתּוּחַ מְסַדְּרִין אוֹתָן עַל הַשֻּׁלְחָן עַד שֶׁיַּעֲלוּם הַכֹּהֲנִים. וְלֹא עֲשָׂאוּם שֶׁל כֶּסֶף אוֹ שֶׁל זָהָב דְּהָא אֵין עֲנִיּוּת בִּמְקוֹם עֲשִׁירוּת, לְפִי שֶׁהַזָּהָב וְהַכֶּסֶף מַרְתִּיחִים וּמַסְרִיחִים וְהַשַּׁיִשׁ מְצַנֵּן וְשׁוֹמֵר הַבָּשָׂר שֶׁלֹּא יַסְרִיחַ, וְלֹא הָיוּ סוֹמְכִין עַל הַנֵּס שֶׁלֹּא הִסְרִיחַ בְּשַׂר הַקֹּדֶשׁ מֵעוֹלָם: <B>וְעַל שֶׁל כֶּסֶף כְּלֵי שָׁרֵת.</B> שֶׁמוֹצִיאִין בְּכָל בֹּקֶר תִּשְׁעִים וּשְׁלֹשָׁה כְּלֵי שָׁרֵת, כְּדִתְנָן בְּמַסֶּכֶת תָּמִיד: <B>נוֹתְנִים לֶחֶם הַפָּנִים בִּכְנִיסָתוֹ.</B> אַחַר שֶׁנֶּאֱפָה, עַד שֶׁיְּסַדְּרוּהוּ עַל הַשֻּׁלְחָן {י}: <B>וְעַל שֶׁל זָהָב בִּיצִיאָתוֹ.</B> וְהָיָה מֻנָּח שָׁם עַד זְמַן חִלּוּקוֹ: <B>שֶׁמַּעֲלִין בַּקֹּדֶשׁ וְלֹא מוֹרִידִין.</B> דְּכֵיוָן שֶׁסִּלְּקוּהוּ מֵעַל הַשֻּׁלְחָן שֶׁל זָהָב אֵין מוֹרִידִין אוֹתוֹ לַהֲנִיחוֹ בְּשֶׁל כֶּסֶף {יב}: 

~ פרק ו - משנה ה
<B>תְּקָלִין חַדְתִּין.</B> כְּדִמְפָרֵשׁ בְּמַתְנִיתִין, שֶׁבּוֹ נוֹתְנִין שִׁקְלֵי שָׁנָה זוֹ, וּכְשֶׁמַּגִּיעַ זְמַן הַתְּרוּמָה, הַגִּזְבָּר מוֹצִיא כָּל שְׁקָלִים שֶׁבַּשּׁוֹפָר וְנוֹתְנָם לְלִשְׁכָּה כְּדֵי שֶׁיִּתְרְמוּ מֵהֶם. וְהַשֵּׁנִי כָּתוּב עָלָיו תְּקָלִין עַתִּיקִים, וּמִי שֶׁלֹּא הֵבִיא שִׁקְלוֹ בְּאוֹתָהּ שָׁנָה מְבִיאוֹ בְּשָׁנָה שֶׁאַחַר כָּךְ וְנוֹתְנוֹ בְּאוֹתוֹ שׁוֹפָר, וְהַגִּזְבָּר נוֹטְלָם וְנוֹתְנָם בִּשְׁיָרֵי הַלִּשְׁכָּה. וְהַשְּׁלִישִׁי כָּתוּב עָלָיו קִנִּין, וְהֵם תּוֹרִים גְּדוֹלִים. וְהָרְבִיעִי גּוֹזְלֵי עוֹלָה, בְּנֵי יוֹנָה קְטַנִּים, וְכֻלָּן עוֹלוֹת. אֲבָל הַמְּבִיאִים קִנֵּי חוֹבָה נוֹתְנִים הַמָּעוֹת אוֹ הָעוֹפוֹת לְיַד הַכֹּהֵן, וְלֹא הָיוּ נוֹתְנִים מָעוֹת לַשּׁוֹפָר. וּמְפָרֵשׁ טַעֲמָא בַּיְרוּשַׁלְמִי, מִפְּנֵי הַתַּעֲרֹבוֹת, שֶׁמָּא יָמוּת אֶחָד מִבַּעֲלֵי קִנִּין, וְנִמְצָא דְּמֵי חַטָּאת שֶׁמֵּתוּ בְּעָלֶיהָ דְּאָזְלָא לְמִיתָה מְעֹרֶבֶת בָּהֶן. אֲבָל רַבָּנָן לֹא חָיְשֵׁי לְהָכִי, וְסָבְרֵי דִּבְשׁוֹפָר שֶׁל קִנִּין מְשִׂימִין דְּמֵי קִנֵּי חוֹבָה, וּבְכָל הַמָּעוֹת הַנִּמְצָאִים בּוֹ מַקְרִיבִין קֵן אֶחָד חַטָּאת וְאֶחָד עוֹלָה, וְהַשֵּׁנִי כֻּלָּן נְדָבָה וּקְרֵבִים עוֹלוֹת. וַהֲלָכָה כַּחֲכָמִים: <B>עֵצִים.</B> וְהַמִּתְנַדֵּב עֵצִים לַמַּעֲרָכָה נוֹתֵן דְּמֵיהֶן לְתוֹכוֹ: <B>לְבוֹנָה.</B> הַמִּתְנַדֵּב לְבוֹנָה נוֹתֵן דָּמִים לְתוֹכוֹ, וְהַגִּזְבָּרִים לוֹקְחִים הַמָּעוֹת שֶׁבַּשּׁוֹפָר וְקוֹנִים מֵהֶן לְבוֹנָה וּמַקְטִירִים עַל הַמִּזְבֵּחַ: <B>זָהָב.</B> הַמִּתְנַדֵּב זָהָב נוֹתְנוֹ שָׁם אוֹ דְּמֵי שָׁוְיוֹ, וְהוּא לַכַּפֹּרֶת, כְּלוֹמַר לִכְלֵי שָׁרֵת. שֶׁהַמִּזְרָקוֹת נִקְרְאוּ כְּפוֹרֵי זָהָב בְּעֶזְרָא וּבְדִבְרֵי הַיָּמִים, לְפִי שֶׁהַכֹּהֵן מְקַנֵּחַ {יד} אֶצְבָּעוֹ בָּהֶם בֵּין הַזָּאָה לְהַזָּאָה, וּבֵין מַתָּנוֹת שֶׁל חַטָּאת, שֶׁהַשִּׁירַיִם שֶׁבָּאֶצְבַּע פְּסוּלִים: <B>שִׁשָּׁה לִנְדָבָה.</B> שִׁשָּׁה שׁוֹפָרוֹת הַנּוֹתָרוֹת הֵן לִנְדָבָה, הָאֶחָד כָּתוּב עָלָיו מוֹתַר חַטָּאת, הַשֵּׁנִי מוֹתַר אָשָׁם {טו}, הַשְּׁלִישִׁי מוֹתַר קִנֵּי זָבִים וְזָבוֹת וְיוֹלְדוֹת, וְהָרְבִיעִי מוֹתַר קָרְבְּנוֹת נָזִיר, הַחֲמִשִּׁי מוֹתַר אֲשַׁם מְצֹרָע, הַשִּׁשִּׁי נְדָבָה סְתָם. וּמִי שֶׁהִפְרִישׁ מָעוֹת לְחַטָּאת וְקָנָה חַטָּאתוֹ וְנִתּוֹתְרוּ מִן הַמָּעוֹת, מַשְׁלִיךְ הַמּוֹתָר לַשּׁוֹפָר שֶׁכָּתוּב בּוֹ מוֹתַר חַטָּאת. וְכֵן מוֹתַר אָשָׁם מַשְׁלִיךְ לַשּׁוֹפָר שֶׁכָּתוּב בּוֹ מוֹתַר אָשָׁם, וְכֵן כֻּלָּם. וְשׁוֹפָר שֶׁכָּתוּב בּוֹ נְדָבָה סְתָם, כָּל מִי שֶׁמִּתְנַדֵּב דָּבָר לַמִּזְבֵּחַ נוֹתֵן לְתוֹכוֹ: 

~ פרק ו - משנה ו
<B>לֹא יִפְחֹת מִשְּׁנֵי גִּזְרִים.</B> הַמִּתְנַדֵּב עֵצִים סְתָם לֹא יִפְחוֹת מִשְּׁנֵי גִּזְרִים, כְּאוֹתָם שֶׁמְּסַדְּרִים עַל הַמַּעֲרָכָה, וְיָדוּעַ הָיָה שִׁעוּרָן. וְדַוְקָא הַמִּתְנַדֵּב עֵצִים סְתָם, אֲבָל הָרוֹצֶה לְהָבִיא אֲפִלּוּ עֵץ אֶחָד, יָבִיא {טז}: <B>לֹא יִפְחֹת מִן קֹמֶץ.</B> שֶׁזֶּהוּ שִׁעוּר הַלְּבוֹנָה הַבָּאָה עִם הַמִּנְחָה, דִּכְתִיב (וְיִקְרָא ו) וְהֵרִים מִמֶּנּוּ בְּקֻמְצוֹ מִסֹּלֶת הַמִּנְחָה וּמִשַּׁמְנָהּ וְאֶת כָּל לְבוֹנָתָהּ, מָה הֲרָמָה דְּמִנְחָה קֹמֶץ, אַף לְבוֹנָה קֹמֶץ. וְדַוְקָא הַמִּתְנַדֵּב סְתָם, אֲבָל אִם רָצָה לְהָבִיא אֲפִלּוּ קֹרְט שֶׁל לְבוֹנָה מֵבִיא. וְהַמִּתְנַדֵּב זָהָב סְתָם, לֹא יִפְחֹת מִדִּינָר זָהָב. וְהוּא שֶׁהִזְכִּיר צוּרַת מַטְבֵּעַ, אֲבָל אִם לֹא הִזְכִּיר מַטְבֵּעַ אֶלָּא זָהָב סְתָם, מֵבִיא אֲפִלּוּ צִנּוֹרָא, שֶׁהוּא כְּמִין מַזְלֵג קָטָן: <B>אָשָׁם הוּא אָשֹׁם אָשַׁם לַה'.</B> וְקָשֶׁה קְרָא רֵישֵׁיהּ לְסֵיפֵיהּ, דְּאָשָׁם הוּא מַשְׁמַע בַּהֲוָיָתוֹ וּבְהִלְכָתוֹ הוּא, שֶׁהוּא נֶאֱכַל לַכֹּהֲנִים, וְאָשַׁם לַה' מַשְׁמַע שֶׁכֻּלּוֹ לַה'. וְדָרַשׁ יְהוֹיָדָע הַכֹּהֵן, אָשֹׁם אָשַׁם לַה', כָּל שֶׁהוּא בָּא מִשּׁוּם חֵטְא וּמִשּׁוּם אַשְׁמָה, כְּגוֹן הִפְרִישׁ מָעוֹת לְחַטָּאת וְאָשָׁם וְנִתּוֹתְרוּ מֵהֶם, יִלָּקַח בְּאוֹתוֹ הַמּוֹתַר עוֹלוֹת, הַבָּשָׂר לַה' וְהָעוֹרוֹת לַכֹּהֲנִים, וְנִמְצְאוּ שְׁנֵי הַמִּקְרָאוֹת קַיָּמִים, אָשַׁם לַה' הַבָּשָׂר, וְאָשָׁם לַכֹּהֲנִים הָעוֹרוֹת. וְהֵיכָן מָצִינוּ מִדְרָשׁ זֶה בִּיהוֹיָדָע, דִּכְתִיב בִּמְלָכִים (ב יב) בִּיהוֹיָדָע כֶּסֶף אָשָׁם וְכֶסֶף חַטָּאת לֹא יוּבָא בֵּית ה' לַכֹּהֲנִים יִהְיוּ, וְאִי אֶפְשָׁר לוֹמַר אָשָׁם דְּכֶסֶף שֶׁקָּדַשׁ לְשֵׁם חַטָּאת וּלְשֵׁם אָשָׁם יֵהָנוּ מִמֶּנּוּ הַכֹּהֲנִים {יז}, אֶלָּא עַל כָּרְחֲךָ הָכִי קָאָמַר, יַעֲשׂוּ מִמֶּנּוּ דָּבָר שֶׁיֵּהָנוּ בּוֹ הַכֹּהֲנִים, וְהַיְנוּ עוֹלוֹת, שֶׁהָעוֹרוֹת לַכֹּהֲנִים: 

^ פרק ז

~ פרק ז - משנה א
<B>מָעוֹת שֶׁנִּמְצְאוּ.</B> קָרוֹב לַשְּׁקָלִים יִפְּלוּ לַשְּׁקָלִים. דְּבָתַר קָרוֹב אָזְלִינַן, דִּכְתִיב (דְּבָרִים כא) וְהָיְתָה הָעִיר הַקְּרוֹבָה אֶל הֶחָלָל. וְהָאוֹמֵר רֹב וְקָרוֹב הֲלֵךְ אַחַר הָרֹב {א}, מוֹקֵי מַתְנִיתִין כְּגוֹן שֶׁשְּׁקָלִים וּנְדָבָה שָׁוִין: <B>מֶחֱצָה עַל מֶחֱצָה יִפְּלוּ לַנְּדָבָה.</B> דַּחֲמִירָא מִשְּׁקָלִים, דְּכֻלָּהּ עוֹלוֹת, אֲבָל שְׁקָלִים מְבִיאִין מֵהֶן פְּעָמִים חַטָּאוֹת שֶׁנֶּאֱכָלִים לַכֹּהֲנִים. וְעוֹד, דִּשְׁיָרֵי שְׁקָלִים לְחוֹמוֹת הָעִיר וּמִגְדְּלוֹתֶיהָ: <B>מֶחֱצָה עַל מֶחֱצָה יִפְּלוּ לַלְּבוֹנָה.</B> דִּלְבוֹנָה הִיא עַצְמָהּ קָרְבָּן. וְעֵצִים מַכְשִׁירֵי קָרְבָּן: <B>מֶחֱצָה עַל מֶחֱצָה יִפְּלוּ לְגוֹזְלֵי עוֹלָה.</B> בַּיְרוּשַׁלְמִי פָּרֵיךְ, בִּשְׁלָמָא קָרוֹב לְגוֹזְלֵי עוֹלָה, כֵּיוָן דְּמִדְּאוֹרַיְתָא אָזְלִינַן בָּתַר קוּרְבָה הֲוֵי כְּאִלּוּ וַדַּאי הֵן מִגּוֹזְלֵי עוֹלָה, אֶלָּא מֶחֱצָה עַל מֶחֱצָה, דְּמִסְּפֵיקָא שָׁדִינַן לְהוּ לְגוֹזְלֵי עוֹלָה לְחֻמְרָא, הָאִשָּׁה שֶׁהֵבִיאָה הַמָּעוֹת הַלָּלוּ בְּמַה תִּתְכַּפֵּר, שֶׁמָּא מִקִּנֵּי חוֹבָה נָפְלוּ, וּכְשֶׁאַתָּה מַקְרִיב מֵהֶן גּוֹזְלֵי עוֹלָה בְּמַה מִּתְכַּפֶּרֶת הָאִשָּׁה. וּמְשָׁנֵי, בֵּית דִּין הַמְּמֻנִּים עַל הַקִנִּין לוֹקְחִים מִשֶּׁל צִבּוּר כְּפִי אוֹתָן מָעוֹת שֶׁנִּמְצְאוּ, וּמַקְנִין אוֹתָן לְבַעֲלֵי הַמָּעוֹת שֶׁנִּמְצְאוּ, וּמַקְרִיבִין מֵהֶן קִנִּין עַל הַסָּפֵק, וְהַחַטָּאת לֹא תְהֵא נֶאֱכֶלֶת: 

~ פרק ז - משנה ב
<B>לְעוֹלָם מַעֲשֵׂר.</B> אֲפִלּוּ כָּל הַשָּׁנָה כֻּלָּהּ. לְפִי שֶׁעוֹלֵי רְגָלִים אֵינָן מַסְפִּיקִין לְהוֹצִיא כָּל מַעֲשֵׂר שֵׁנִי שֶׁלָּהֶן בָּרְגָלִים, וּמְנִיחִין אוֹתָן לִקְרוֹבֵיהֶן אוֹ לְאוֹהֲבֵיהֶן לֶאֱכֹל אוֹתָן כָּל הַשָּׁנָה בִּירוּשָׁלַיִם {ב}, וְעִקַּר מִצְוַת אֲכִילַת מַעֲשֵׂר שֵׁנִי הִיא שְׁלָמִים, לְפִיכָךְ רֹב בְּהֵמוֹת הַנִּמְכָּרוֹת בִּירוּשָׁלַיִם בְּכָל יְמוֹת הַשָּׁנָה הֵן נִקָּחוֹת בְּכֶסֶף מַעֲשֵׂר. וְאַף עַל גַּב דְּאִיכָּא לְמֵימָר שֶׁמָּא מִן הַמּוֹכְרִים נָפְלוּ וְנִתְחַלְּלוּ כְּבָר, כֵּיוָן דְּלוֹקְחִים הֲווּ רֻבָּא, שֶׁהֲרֵי כַּמָּה אֲנָשִׁים לוֹקְחִים מִתַּגָּר אֶחָד {ג}, אָמְרִינַן דְּלוֹקְחִים הֵן וְלֹא נִתְחַלְּלוּ וַהֲרֵי הֵן מַעֲשֵׂר: <B>וּבְהַר הַבַּיִת חֻלִּין.</B> וַאֲפִלּוּ בָּרֶגֶל, שֶׁרֹב מָעוֹת שֶׁבְּיַד בְּנֵי אָדָם אָז הֵן שֶׁל מַעֲשֵׂר, אֲפִלּוּ הָכִי הֲווּ חֻלִּין, דְּאָזְלִינַן בָּתַר רֻבָּא דְּשַׁתָּא, וְאֵמוּר מִקָּמֵי הָרֶגֶל נָפוּל: <B>בִּירוּשָׁלַיִם.</B> שֶׁלֹּא בְּשׁוּק הַבְּהֵמוֹת: <B>בִּשְׁעַת הָרֶגֶל הַכֹּל מַעֲשֵׂר.</B> וְלֹא אָזְלִינַן בָּתַר רֹב שַׁתָּא, לְפִי שֶׁשְׁוָקֵי יְרוּשָׁלַיִם עֲשׂוּיִים לְהִתְכַּבֵּד בְּכָל יוֹם, וְאִי נָפוּל מִקֹּדֶם כְּבָר נִמְצְאוּ. אֲבָל הַר הַבַּיִת לֹא הָיָה עָשׂוּי לְהִתְכַּבֵּד, לְפִי שֶׁהוּא גָּבוֹהַּ, וְהָרוּחַ מְכַבֵּד וּמֵסִיר כָּל הָאָבָק, וְגַם אֵין אָדָם רַשַּׁאי לִכָּנֵס בְּהַר הַבַּיִת בָּאָבָק שֶׁבְּרַגְלָיו, לְפִיכָךְ אֵין אָבָק מָצוּי שָׁם: 

~ פרק ז - משנה ג
<B>אֵבָרִים עוֹלוֹת.</B> כֵּיוָן שֶׁמְּנֻתָּח כְּדֶרֶךְ הַנִּתּוּחַ הַמְפֹרָשׁ בְּעוֹלוֹת, בְּיָדוּעַ שֶׁהֵן שֶׁל עוֹלוֹת: <B>חֲתִיכוֹת חַטָּאוֹת.</B> דְּאֵין אוֹכְלִים בָּעֲזָרָה אֶלָּא חַטָּאוֹת וַאֲשָׁמוֹת {ה}: <B>וּבִירוּשָׁלַיִם זִבְחֵי שְׁלָמִים.</B> דְּרֹב בָּשָׂר הַנֶּאֱכָל בִּירוּשָׁלַיִם הֲוֵי שְׁלָמִים: <B>זֶה וְזֶה.</B> בֵּין שֶׁנִּמְצָא בָּעֲזָרָה בֵּין שֶׁנִּמְצָא בִּירוּשָׁלַיִם: <B>תְּעֻבַּר צוּרָתָן.</B> לְפִי שֶׁנִּפְסְלוּ בְּהֶסַּח הַדַּעַת וַאֲסוּרִין בָּאֲכִילָה {ו}, וְאֵין לְזַלְזֵל בָּהֶן וּלְשָׂרְפָן עַד שֶׁיִּפָּסְלוּ בְּוַדַּאי, הִלְכָּךְ בָּעוּ עִבּוּר צוּרָה, הַיְנוּ שֶׁיִּפָּסְלוּ בְּנוֹתָר. וְעִבּוּר צוּרָה דִּשְׁלָמִים הַיְנוּ עַד יוֹם שְׁלִישִׁי {ז}: <B>נִמְצְאוּ בַגְּבוּלִים.</B> בְּעָרֵי יִשְׂרָאֵל: <B>אֵבָרִים נְבֵלוֹת.</B> שֶׁכֵּן דֶּרֶךְ שֶׁחוֹתְכִין הַנְּבֵלוֹת לְאֵבָרִים וּמַשְׁלִיכִין בָּרְחוֹבוֹת שֶׁיֹּאכְלוּם הַכְּלָבִים: <B>חֲתִיכוֹת מֻתָּרִים.</B> שֶׁאֵין רְגִילִין לַחְתֹּךְ הַנְּבֵלוֹת לַחֲתִיכוֹת, אֶלָּא הַכְּשֵׁרוֹת רְגִילִין לַחְתֹּךְ לַחֲתִיכוֹת קְטַנּוֹת לְמָכְרָן לְיִשְׂרָאֵל אוֹ לָתֵת אוֹתָהּ בְּתוֹךְ הַקְּדֵרָה. וְדִין זֶה בְּעִיר שֶׁכֻּלָּהּ יִשְׂרָאֵל, אֲבָל בָּעִיר שֶׁיֵּשׁ בָּהּ נָכְרִים, אֲפִלּוּ חֲתִיכוֹת אֲסוּרִים {ח}: <B>שֶׁהַבָּשָׂר מְרֻבֶּה.</B> וְאֵין חוֹתְכִין הַבָּשָׂר לַחֲתִיכוֹת קְטַנּוֹת אֶלָּא מְבַשְּׁלִים אוֹתוֹ אֵבָרִים: 

~ פרק ז - משנה ד
<B>זְכָרִים עוֹלוֹת.</B> שֶׁאָנוּ תּוֹלִין שֶׁיָּצְאָה מִירוּשָׁלַיִם, וְרֹב זְכָרִים שֶׁבִּירוּשָׁלַיִם הֵן עוֹלוֹת, וְרֹב נְקֵבוֹת זִבְחֵי שְׁלָמִים: <B>הָרָאוּי לִפְסָחִים.</B> זָכָר בֶּן שָׁנָה מִן הַכְּשָׂבִים אוֹ מִן הָעִזִּים: <B>פְּסָחִים.</B> וְהַמּוֹצְאוֹ מֻתָּר לוֹ לְהַקְרִיבוֹ לְפִסְחוֹ, וְאִם יָבֹא בְּעָלָיו אַחַר כָּךְ יִתֵּן לוֹ אֶת דָּמָיו {יא}: <B>קֹדֶם לָרֶגֶל שְׁלֹשִׁים יוֹם.</B> מִשָּׁעָה שֶׁמַּתְחִילִין לִדְרֹשׁ בְּהִלְכוֹת הַפֶּסַח וְאָדָם מַפְרִישׁ אֶת פִּסְחוֹ. וְאֵין הֲלָכָה כְּרַבִּי יְהוּדָה: 

~ פרק ז - משנה ה
<B>הָיוּ מְמַשְׁכְּנִין אֶת מוֹצְאֶיהָ.</B> הַמּוֹצֵא עוֹלָה אוֹ שְׁלָמִים הָיוּ מְמַשְׁכְּנִין אוֹתוֹ עַד שֶׁיָּבִיא נְסָכֶיהָ מִשֶּׁלּוֹ, שְׁלֹשָׁה עֶשְׂרוֹנִים לַפָּר וּשְׁנֵי עֶשְׂרוֹנִים לָאַיִל וְעִשָּׂרוֹן לַכֶּבֶשׂ: <B>מַנִּיחִין אוֹתָהּ וּבוֹרְחִים.</B> כְּדֵי שֶׁלֹּא לְהִתְחַיֵּב בִּנְסָכֶיהָ: 

~ פרק ז - משנה ו
<B>שִׁבְעָה דְבָרִים.</B> וְקָחָשֵׁיב לְהוּ וְאָזֵיל: <B>נָכְרִי שֶׁשָּׁלַח עוֹלָתוֹ.</B> דְּדָרְשִׁינַן אִישׁ אִישׁ, מְלַמֵּד שֶׁהַנָּכְרִים נוֹדְרִים נְדָרִים וּנְדָבוֹת כְּיִשְׂרָאֵל: <B>שֶׁתְּהֵא מִנְחָתוֹ.</B> עֲשִׂירִית הָאֵיפָה שֶׁכֹּהֵן גָּדוֹל מַקְרִיב בְּכָל יוֹם מַחֲצִיתָהּ בַּבֹּקֶר וּמַחֲצִיתָהּ בָּעֶרֶב: <B>קְרֵבָה מִשֶּׁל צִבּוּר.</B> דִּכְתִיב (וַיִּקְרָא ו) חָק עוֹלָם, חֹק זֶה יִהְיֶה מִשֶּׁל עוֹלָם, כְּלוֹמַר מִשֶּׁל צִבּוּר, דְּהַיְנוּ מִתְּרוּמַת הַלִּשְׁכָּה: <B>רַבִּי יְהוּדָה אוֹמֵר מִשֶּׁל יוֹרְשִׁים.</B> דִּכְתִיב (שָׁם) וְהַכֹּהֵן הַמָּשִׁיחַ תַּחְתָּיו מִבָּנָיו, וְהָכִי מַשְׁמַע, וְהַכֹּהֵן הַמָּשִׁיחַ שֶׁמֵּת, תַּחְתָּיו אֶחָד מִבָּנָיו יַעֲשֶׂה אוֹתָהּ: <B>וּשְׁלֵמָה הָיְתָה קְרֵבָה.</B> כְּשֶׁהִיא בָּאָה מִשֶּׁל צִבּוּר לְרַבִּי שִׁמְעוֹן אוֹ מִשֶּׁל יוֹרְשִׁים לְרַבִּי יְהוּדָה, עִשָּׂרוֹן שָׁלֵם הָיְתָה קְרֵבָה וְלֹא חֲצִי עִשָּׂרוֹן. וְרַבִּי יְהוּדָה מַפִּיק לֵיהּ מִדִּכְתִיב מִבָּנָיו יַעֲשֶׂה אוֹתָהּ, כְּשֶׁהָאֶחָד מִבָּנָיו מַקְרִיב לְאַחַר שֶׁמֵּת אָבִיו, דְּהַיְנוּ הַיּוֹרְשִׁים, יַעֲשֶׂה אוֹתָהּ וְלֹא חֶצְיָהּ. וַהֲלָכָה כְּרַבִּי יִהוּדָה, שֶׁמִּשֶּׁל יוֹרְשִׁים הִיא בָּאָה. וְהָא דִּתְנַן בְּמַתְנִיתִין דִּתְנַאי בֵּית דִּין הוּא לְדִבְרֵי רַבִּי שִׁמְעוֹן שֶׁתְּהֵא בָּאָה מִן הַצִּבּוּר, וְלֹא מִן הַתּוֹרָה, מְפָרֵשׁ בִּגְמָרָא דִּשְׁתֵּי תַּקָּנוֹת הֲווּ, בִּתְחִלָּה מִדְּאוֹרַיְתָא קְרֵבָה מִשֶּׁל צִבּוּר, מִדִּכְתִיב חָק עוֹלָם כִּדְאָמְרִינַן, כֵּיוָן שֶׁרָאוּ דְּקָא מִדַּחֲקָא לִשְׁכָּה, הִתְקִינוּ דְּנִגְבּוּ מִיּוֹרְשִׁים {יט}, כֵּיוָן דְּחָזוּ דְּקָא פָּשְׁעוּ בָּהּ, אוֹקְמוּהָ אַדְּאוֹרַיְתָא. וְנִמְצֵאת עַכְשָׁיו קְרֵבָה מִן הַצִּבּוּר בִּתְנַאי בֵּית דִּין, דְּאוּקְמוּהָ אַדְּאוֹרַיְתָא: 

~ פרק ז - משנה ז
<B>שֶׁיִּהְיוּ הַכֹּהֲנִים נֵאוֹתִים בָּהֶן.</B> דַּוְקָא לַאֲכִילַת הַקָּרְבָּנוֹת. אֲבָל לַאֲכִילַת חֻלִּין, אֲפִלּוּ לִמְלֹחַ חֻלִּין הַנֶּאֱכָלִין בַּעֲזָרָה עִם הַקָּרְבָּנוֹת כְּדֵי שֶׁיְּהוּ הַקָּרְבָּנוֹת נֶאֱכָלִים עַל הַשּׂבַע {כ}, אֵין נֵאוֹתִים בָּהֶן: <B>שֶׁלֹּא יִהְיוּ מוֹעֲלִין בְּאֶפְרָהּ.</B> דְּמִן הַתּוֹרָה אֵין מוֹעֲלִין בְּאֶפְרָהּ, דִּכְתִיב (בְּמִדְבָּר יט) חַטָּאת הִיא, בָּהּ מוֹעֲלִין וְאֵין מוֹעֲלִין בְּאֶפְרָהּ. כֵּיוָן דְּחָזוּ דְּקָא מְזַלְזְלֵי בָּהּ {כא}, גָּזְרוּ בְּאֶפְרָהּ מְעִילָה. כֵּיוָן דְּחָזוּ דְּקָא פָּרְשֵׁי [מֵאֵפֶר] הַזָּאוֹת, אוֹקְמוּהָ אַדְּאוֹרַיְתָא: <B>וְעַל הַקִּנִּין הַפְּסוּלוֹת.</B> הַמְּחֻיָּבִין קִנִּין מְבִיאִין מָעוֹת וְנוֹתְנִים לַשּׁוֹפָר, וּבֵית דִּין לוֹקְחִין הַמָּעוֹת וְקוֹנִים בָּהֵן קִנִּין, וְהַבְּעָלִים הוֹלְכִים לָהֶם {כב} וְסוֹמְכִים עַל בֵּית דִּין שֶׁיַּקְרִיבוּ קִנֵּיהֶן, וְאִם פָּרְחוּ הַקִנִּין אוֹ נִמְצְאוּ פְּסוּלִים, תְּנַאי בֵּית דִּין הוּא שֶׁיִּקְּחוּ אֲחֵרִים מִדְּמֵי הַלִּשְׁכָּה, וּמַקְנִים אוֹתָם לַבְּעָלִים, וְיוֹצְאִין בָּהֶן יְדֵי חוֹבָתָן: <B>רַבִּי יוֹסֵי אוֹמֵר.</B> אוֹתוֹ שֶׁהוּא רָגִיל לְסַפֵּק אֶת הַקִּנִּין, שֶׁפָּסַק דָּמִים עִם הַגִּזְבָּרִים לִמְכֹּר לָהֶם כָּל הַקִנִּין הַצְּרִיכִים, הוּא חַיָּב לְהַחְלִיף כָּל שֶׁיִּמָּצֵא בָּהֶן פְּסוּל, כְּדִתְנַן לְעֵיל פֶּרֶק הַתְּרוּמָה, אֵינוֹ מְקַבֵּל מְעוֹתָיו עַד שֶׁיִּהְיֶה הַמִּזְבֵּחַ מְרַצֶּה, וְאִם הֶחְמִיץ הַיַּיִן אוֹ הִתְלִיעַ הַסֹּלֶת מַחֲזִירִין אוֹתוֹ לַמּוֹכֵר, כָּךְ אִם נִפְסַל הָעוֹף אַחַר לְקִיחָתוֹ מַחֲזִירוֹ לוֹ, וְהוּא מַחֲזִיר אֶת הַדָּמִים. וַהֲלָכָה כְּרַבִּי יוֹסֵי, דְּהָכִי אָמְרִינַן בַּיְרוּשַׁלְמִי, תְּנַאי בֵּית דִּין הוּא, הַמְּסַפֵּק אֶת הַקִּנִּין מְסַפֵּק אֶת הָאוֹבְדוֹת וְאֶת הַפְּסוּלוֹת: 

^ פרק ח

~ פרק ח - משנה א
<B>כָּל הָרֻקִּין הַנִּמְצְאִים בִּירוּשָׁלַיִם טְהוֹרִים.</B> וְלֹא מַחֲזִיקִינַן לְהוּ בְּרֻקּוֹ שֶׁל זָב וְזָבָה שֶׁהֵן מְטַמְּאִין אָדָם וְכֵלִים, מִשּׁוּם דְּאָזְלִינַן בָּתַר רֻבָּהּ: <B>חוּץ מִשֶּׁל שׁוּק הָעֶלְיוֹן.</B> לְפִי שֶׁכּוֹבְסִין נָכְרִים הָיוּ מְצוּיִין שָׁם, וַחֲכָמִים גָּזְרוּ עַל הַנָּכְרִים שֶׁיִּהְיוּ כְּזָבִין לְכָל דִּבְרֵיהֶן וְרֻקָּן טָמֵא. וְאִית דְּאָמְרֵי, לְפִי שֶׁשּׁוּק הָעֶלְיוֹן לֹא הָיְתָה דְּרִיסַת הָרֶגֶל מְצוּיָה שָׁם, וְזָבִין וְזָבוֹת שֶׁמִּתְבּוֹדְדִין וּמִתְרַחֲקִין מִבְּנֵי אָדָם הָיוּ מְצוּיִין שָׁם: <B>שֶׁבָּאֶמְצַע טְמֵאִים.</B> מִשּׁוּם דְּזָבִין וְזָבוֹת שְׁכִיחֵי וּמְהַלְּכִים בְּאֶמְצַע דְּרָכִים, וְהַטְּהוֹרִים מִסְתַּלְּקִים לְצִדֵּי הַדְּרָכִים, מְקוֹם שֶׁאֵין דְּרִיסַת הָרֶגֶל מְצוּיָה, וּמַזְהִירִין לְכָל טָמֵא שֶׁלֹּא יִגַּע בָּהֶן. אֲבָל בִּשְׁעַת הָרֶגֶל, שֶׁרֹב יִשְׂרָאֵל טְהוֹרִין {ב}, הַטְּמֵאִים מִסְתַּלְּקִים לַצְּדָדִים שֶׁלֹּא יְטַמְּאוּ אֶת הָעָם, וְהַטְּהוֹרִים הוֹלְכִים בְּאֶמְצַע הַדְּרָכִים, הִלְכָּךְ בִּשְׁעַת הָרֶגֶל רֻקִּין הַנִּמְצָאִים בָּאֶמְצַע טְהוֹרִים וְשֶׁבַּצְּדָדִים טְמֵאִין. וַהֲלָכָה כְּרַבִּי יוֹסֵי: 

~ פרק ח - משנה ב
<B>דֶּרֶךְ יְרִידָה לְבֵית הַטְּבִילָה.</B> שְׁנֵי דְּרָכִים הָיוּ לַמִּקְוֶה, בְּאֶחָד יוֹרְדִים וּבְאֶחָד עוֹלִים, שֶׁלֹּא יִגְּעוּ הַטְּמֵאִים בַּטְּהוֹרִים. וְשֶׁל דֶּרֶךְ יְרִידָה וַדַּאי טְמֵאִים, לְפִי שֶׁנָּפְלוּ מִיַּד הַמְּבִיאָם לַטְּבִילָה: <B>שֶׁלֹּא כִּירִידָתָן עֲלִיָּתָן.</B> דְּבִירִידָתָן וַדַּאי טְמֵאִים הָיוּ, לְכָךְ הָיָה מוֹרִידָן לְבֵית הַטְּבִילָה, וּבַעֲלִיָּתָן טָהֲרוּ לְאַחַר שֶׁהִטְבִּילָן: <B>רַבִּי יוֹסֵי אוֹמֵר כֻּלָּן טְהוֹרִין.</B> דְּלֹא גָּזְרוּ {ה} עַל סְפֵק כֵּלִים בִּירוּשָׁלַיִם. וַהֲלָכָה כְּרַבִּי יוֹסֵי: <B>מַגְרֵפָה.</B> כְּלִי שֶׁגּוֹרְפִים וְכוֹנְסִים בּוֹ עַצְמוֹת הַמֵּתִים כְּשֶׁהֵם מְפֻזָּרִים: <B>מְרִצָּה.</B> כְּלִי שֶׁרוֹצְצִים {ו} וּמְשַׁבְּרִים בּוֹ עַצְמוֹת הַמֵּת כְּשֶׁרוֹצִים לְהַכְנִיסָם בַּסַּל לְהוֹלִיכָן מִמָּקוֹם לְמָקוֹם: 

~ פרק ח - משנה ג
<B>שׁוֹחֵט בָּהּ מִיָּד.</B> דְּוַדַּאי הִטְבִּילוּהָ בְּעָלֶיהָ מֵאֶתְמוֹל {ז} כְּדֵי שֶׁיִּהְיֶה לָהּ הַעֲרֵב שֶׁמֶשׁ וּתְהֵא רְאוּיָה לִשְׁחֹט בָּהּ הַיּוֹם בְּעֶרֶב הַפֶּסַח: <B>בִּשְׁלֹשָׁה עָשָׂר שׁוֹנֶה וּמַטְבִּיל.</B> כְּלוֹמַר אַף עַל גַּב דְּאִיכָּא לְמֵימָר כְּבָר הִטְבִּילוּהָ בְּעָלֶיהָ, צָרִיךְ הַמּוֹצְאָהּ לְהַטְבִּילָהּ שֵׁנִית, דְּשֶׁמָּא לֹא הִטְבִּילוּהָ בְּעָלֶיהָ, דְּהָיָה לָהֶם שְׁהוּת לְהַמְתִּין עַד סָמוּךְ לַחֲשֵׁכָה, וְאַף עַל פִּי שֶׁלֹּא גָּזְרוּ עַל סְפֵק כֵּלִים בִּירוּשָׁלַיִם, מִשּׁוּם חֻמְרָא דְּקָדָשִׁים הִצְרִיכוּהָ טְבִילָה. וְרַמְבַּ"ם פֵּרֵשׁ שׁוֹנֶה לְהַזּוֹת עָלֶיהָ {ח}, דְּשֶׁמָּא נִטְמְאָה בְּמֵת וְהִזָּה עָלֶיהָ בַּשְּׁלִישִׁי, וְעַתָּה שׁוֹנֶה וּמַזֶּה עָלֶיהָ וְאַחַר כָּךְ מַטְבִּילָהּ: <B>קוֹפִיץ.</B> סַכִּין גָּדוֹל עָשׂוּי לַחְתֹּךְ בָּשָׂר וְלִשְׁבֹּר בּוֹ עֲצָמוֹת: <B>בָּזֶה וּבָזֶה.</B> בֵּין בִּשְׁלֹשָׁה עָשָׂר בֵּין בְּאַרְבָּעָה עָשָׂר: <B>שׁוֹנֶה וּמַטְבִּיל.</B> לְפִי שֶׁאֵין הַקּוֹפִיץ רָאוּי אֶלָּא לַחֲגִיגָה, שֶׁשְּׁבִירַת עֶצֶם מֻתָּר בָּהּ. וּבִגְמָרָא בִּפְסָחִים (דַּף ע) מוֹקֵי מַתְנִיתִין בִּזְמַן שֶׁהָיָה הַנָּשִׂיא גּוֹסֵס בִּשְׁלֹשָׁה עָשָׂר, שֶׁאִם יָמוּת יִהְיוּ כָּל הַצִּבּוּר טְמֵאִים {ט} וְיֻקְרַב הַפֶּסַח בְּטֻמְאָה וְלֹא יִהְיוּ צְרִיכִים לְטַהֵר הַכֵּלִים. הִלְכָּךְ, סַכִּין שֶׁצָּרִיךְ לִשְׁחִיטַת הַפֶּסַח, דְּחַד סְפֵקָא הוּא, שֶׁמָּא לֹא יָמוּת הַנָּשִׂיא וְיַעֲשׂוּ אֶת הַפֶּסַח בְּטָהֳרָה, מַטְבִּילִין אוֹתוֹ, וַחֲזָקָה שֶׁטִּהֲרוּהוּ בְּיוֹם שְׁלֹשָׁה עָשָׂר כְּדֵי לִשְׁחֹט בּוֹ אֶת הַפֶּסַח בְּאַרְבָּעָה עָשָׂר. אֲבָל קוֹפִיץ, דִּתְרֵי סְפֵקֵי, שֶׁמָּא יָמוּת הַנָּשִׂיא וְיַעֲשׂוּ פֶּסַח בְּטֻמְאָה וְאָז אֵין מְבִיאִין חֲגִיגָה וְאֵינוֹ צָרִיךְ לַקּוֹפִיץ, וְאַף אִם לֹא יָמוּת שֶׁמָּא יִהְיוּ הַפְּסָחִים מְרֻבִּים וְלֹא יַעֲשׂוּ חֲגִיגָה בְּאַרְבָּעָה עָשָׂר, הִלְכָּךְ לֹא מַטְבְּלֵי לֵיהּ וְחֶזְקָתוֹ שֶׁלֹּא טִהֲרוּהוּ: <B>חָל אַרְבָּעָה עָשָׂר לִהְיוֹת בְּשַׁבָּת שׁוֹחֵט בָּהּ מִיָּד.</B> וְלֹא אָמְרִינַן כֵּיוָן דְּשַׁבָּת הוּא לֹא נִשְׁחֹט בָּהּ מִסְּפֵיקָא שֶׁמָּא טְמֵאָה הִיא וְנִמְצָא הַפֶּסַח טָמֵא וּמְחַלֵּל אֶת הַשַּׁבָּת שֶׁלֹּא בִּמְקוֹם מִצְוָה. וְרַבּוֹתַי פֵּרְשׁוּ, שׁוֹחֵט בָּהּ מִיָּד, בַּקּוֹפִיץ קָאָמַר {י}, דְּאַף עַל גַּב דְּאֵין חֲגִיגָה בְּשַׁבָּת, מִכָּל מָקוֹם חֲזָקָה שֶׁהִטְבִּילָהּ מֵעֶרֶב שַׁבָּת לְצֹרֶךְ חֲגִיגַת חֲמִשָּׁה עָשָׂר: <B>בַּחֲמִשָּׁה עָשָׂר שׁוֹחֵט בָּהּ מִיָּד {יא}.</B> לְפִי שֶׁכָּל הָעָם יוֹדְעִים שֶׁהַזָּאָה וּטְבִילָה אֲסוּרָה בְּיוֹם טוֹב, וּמַטְבִּילִין אֶת הַכֹּל מִלִּפְנֵי יוֹם טוֹב: <B>נִמְצֵאת.</B> הַקּוֹפִיץ: <B>קְשׁוּרָה לְסַכִּין.</B> אָמְרִינַן וַדַּאי הִטְבִּילוּהָ עִם הַסַּכִּין. אֲבָל רַמְבַּ"ם פֵּרֵשׁ, נִמְצֵאת סַכִּין סְתָמָא קְשׁוּרָה עִם סַכִּין אַחֶרֶת יְדוּעָה, הֲרֵי הִיא כַּסַּכִּין הַיְּדוּעָה, אִם טְמֵאָה טְמֵאָה וְאִם טְהוֹרָה טְהוֹרָה: 

~ פרק ח - משנה ד
<B>פָּרֹכֶת שֶׁנִּטְמֵאת בִּוְלַד הַטֻּמְאָה.</B> שֶׁנָּגְעָה בְּמַשְׁקִין טְמֵאִים, שֶׁחֲכָמִים גָּזְרוּ עַל הַמַּשְׁקִין שֶׁמְּטַמְּאִין כֵּלִים, גְּזֵרָה מִשּׁוּם מַשְׁקֶה דְּזָב וְזָבָה כְּגוֹן רֻקּוֹ וְשִׁכְבַת זַרְעוֹ שֶׁהֵם אַב הַטֻּמְאָה וּמְטַמְּאִין אָדָם וְכֵלִים מִדְּאוֹרַיְתָא: <B>מַטְבִּילִין אוֹתָהּ בִּפְנִים.</B> וְאֵינָהּ טְעוּנָה שִׁלּוּחַ מִחוּץ לְמַחֲנֶה שְׁכִינָה, כֵּיוָן שֶׁלֹּא נִטְמֵאת אֶלָּא בִּוְלַד הַטֻּמְאָה: <B>וּמַכְנִיסִין אוֹתָהּ מִיָּד.</B> שֶׁאֵינָהּ טְעוּנָה הַעֲרֵב שֶׁמֶשׁ: <B>נִטְמֵאת בְּאַב הַטֻּמְאָה.</B> בְּשֶׁרֶץ אוֹ בִּנְבֵלָה: <B>מַטְבִּילִין אוֹתָהּ בַּחוּץ.</B> דִּטְעוּנָה שִׁלּוּחַ, כִּדְאָמְרִינַן בְּפֶרֶק בַּתְרָא דְּעֵרוּבִין, הַמַּכְנִיס טְמֵא שֶׁרֶץ בְּמִקְדָּשׁ חַיָּב: <B>וְשׁוֹטְחִין אוֹתָהּ בַּחֵיל.</B> חוּץ לַעֲזָרָה: 

~ פרק ח - משנה ה
<B>נִימִין.</B> ליצי"ש בְּלַעַ"ז: <B>עֶשְׂרִים וְאַרְבָּעָה חוּטִין.</B> לְפִי שֶׁהִיא עֲשׂוּיָה מִתְּכֵלֶת וְאַרְגָּמָן וְתוֹלַעַת שָׁנִי וָשֵׁשׁ, וְכָל מִין וּמִין חוּטוֹ כָּפוּל שֵׁשׁ. כִּדְאִיתָא בְּיוֹמָא: <B>אָרְכָּהּ אַרְבָּעִים וְרָחְבָּהּ עֶשְׂרִים.</B> כְּמִדַּת פֶּתַח הָאוּלָם, שֶׁהָיָה גָּבְהוֹ אַרְבָּעִים וְרָחְבּוֹ עֶשְׂרִים {יב}: <B>וּמִשְּׁמֹנִים וּשְׁתַּיִם רִבּוֹא.</B> כָּךְ הָיָה מִנְיַן הַחוּטִים שֶׁהִיא נַעֲשֵׂית מֵהֶן. פֵּרוּשׁ אַחֵר, מִנְיַן דִּינְרֵי זָהָב שֶׁהָיוּ מוֹצִיאִין עָלֶיהָ. וְיֵשׁ סְפָרִים שֶׁכָּתוּב בָּהֶן וּבִשְׁמוֹנִים וּשְׁתַּיִם רִיבוֹת {יג}, כְּלוֹמַר דִּשְׁמוֹנִים וּשְׁתַּיִם נְעָרוֹת בְּתוּלוֹת הָיוּ מִתְעַסְּקוֹת בַּעֲשִׂיָּתָהּ: <B>וּשְׁלֹשׁ מֵאוֹת כֹּהֲנִים הָיוּ מַטְבִּילִין אוֹתָהּ.</B> דְּכֵלִים הַנִּגְמָרִים אַף עַל פִּי שֶׁנִּגְמְרוּ בְּטָהֳרָה צְרִיכִים טְבִילָה לְקֹדֶשׁ, כִּדְאִיתָא בְּמַסֶּכֶת חֲגִיגָה. וּשְׁלֹשׁ מֵאוֹת כֹּהֲנִים דִּתְנַן בְּמַתְנִיתִין לְשׁוֹן גֻּזְמָא וַהֲבַאי הוּא, דְּלֹא הָיָה צָרִיךְ כָּל כָּךְ כֹּהֲנִים לְהַטְבִּילָהּ: 

~ פרק ח - משנה ו
<B>הַכֹּל יִשָּׂרֵף בִּפְנִים.</B> בְּבֵית הַדֶּשֶׁן הַגָּדוֹל שֶׁהָיָה בַּעֲזָרָה, שֶׁשָּׁם שׂוֹרְפִים פְּסוּלֵי קָדְשֵׁי קָדָשִׁים, שֶׁכָּל שֶׁפְּסוּלוֹ בַּקֹּדֶשׁ שׂוֹרְפִין אוֹתוֹ בַּקֹּדֶשׁ: <B>חוּץ מִשֶּׁנִּטְמָא בְּאַב הַטֻּמְאָה בַּחוּץ.</B> דְּכֵיוָן דַּחֲמִירָא טֻמְאָתוֹ וְאֵרַע פְּסוּלוֹ בַּחוּץ, אֵין לְהַכְנִיסוֹ לַעֲזָרָה לְשָׂרְפוֹ, הוֹאִיל וְלֹא הָיָה פְּסוּלוֹ בַּקֹּדֶשׁ: <B>חוּץ מִשֶּׁנִּטְמָא בִּוְלַד הַטֻּמְאָה בִּפְנִים.</B> דְּאִית בֵּיהּ תַּרְתֵּי, טֻמְאָתוֹ בִּפְנִים וְקִילָא טֻמְאָתוֹ. אֲבָל נִטְמָא בְּאַב הַטֻּמְאָה אֵין לְהַשְׁהוֹת הַטֻּמְאָה בִּפְנִים עַד שֶׁתִּשָּׂרֵף, אֶלָּא יוֹצִיאֶנָּה מִיָּד וְיִשְׂרְפֶנָּה בַּחוּץ: 

~ פרק ח - משנה ז
<B>וְאֶת שֶׁנִּטְמָא בִּוְלַד הַטֻּמְאָה בֵּין בַּחוּץ בֵּין בִּפְנִים יִשָּׂרֵף בִּפְנִים.</B> דְּכֵיוָן דְּטָהוֹר מִדְּאוֹרַיְתָא {יד}, אֲפִלּוּ נִטְמָא בַּחוּץ יֵשׁ לְקַיֵּם בּוֹ שְׂרֵפָתוֹ בַּקֹּדֶשׁ: 

~ פרק ח - משנה ח
<B>מֵחֲצִי הַכֶּבֶשׁ וּלְמַטָּה בַמַּעֲרָב {טו}.</B> כֹּהֲנִים הַזּוֹכִים בַּפַּיִס בְּאֶבְרֵי הַתָּמִיד לְהַעֲלוֹתָם, לֹא הָיוּ מַעֲלִים אוֹתָם בְּפַעַם אַחַת, אֶלָּא נוֹתְנִים אוֹתָן עַל הַכֶּבֶשׁ, וְהוֹלְכִים לְלִשְׁכַּת הַגָּזִית לִקְרֹא אֶת שְׁמַע, וְאַחַר כָּךְ חוֹזְרִים וּמַקְרִיבִים הָאֵבָרִים עַל גַּבֵּי הַמִּזְבֵּחַ. וְקָתָנֵי הָכָא דְּנִתָּנִים מֵחֲצִי הַכֶּבֶשׁ וּלְמַטָּה, שֶׁהַכֶּבֶשׁ אָרֹךְ שְׁלֹשִׁים וּשְׁתַּיִם אַמָּה, וּמֵחֶצְיוֹ וּלְמַטָּה נוֹתְנִים אוֹתָן. וְרֹחַב הַכֶּבֶשׁ שֵׁשׁ עֶשְׂרֵה אַמָּה, וּבְחֶצְיוֹ שֶׁלְּצַד מַעֲרָב הָיוּ נוֹתְנִים אוֹתָן: <B>וְשֶׁל רָאשֵׁי חֳדָשִׁים.</B> מֵחֶצְיוֹ וּלְמַעְלָה, דְּהַיְנוּ עַל כַּרְכֹּב הַמִּזְבֵּחַ שֶׁהוּא הַסּוֹבֵב. וּכְלַפֵּי הַמִּזְרָח: <B>אֵינָן נוֹהֲגִים אֶלָּא בִפְנֵי הַבַּיִת.</B> שְׁקָלִים, מִשּׁוּם דְּצֹרֶךְ קָרְבָּן נִינְהוּ וְכֵיוָן שֶׁאֵין קָרְבָּן אֵין שְׁקָלִים. וּבִכּוּרִים, דִּכְתִיב (שְׁמוֹת כג) רֵאשִׁית בִּכּוּרֵי אַדְמָתְךָ תָּבִיא בֵּית ה' אֱלֹהֶיךָ, בִּזְמַן שֶׁיֵּשׁ לְךָ בַּיִת יֵשׁ לְךָ בִּכּוּרִים, אֵין לְךָ בַּיִת אֵין לְךָ בִּכּוּרִים: <B>אֲבָל מַעֲשַׂר דָּגָן וְכוּ'.</B> נוֹהֲגִים בִּפְנֵי הַבַּיִת. וְשֶׁלֹּא בִּפְנֵי הַבַּיִת. דִּקְדוּשַׁת הָאָרֶץ לֹא בָּטְלָה, הִלְכָּךְ צָרִיךְ לְהַפְרִישׁ תְּרוּמוֹת וּמַעַשְׂרוֹת. וּמַעֲשַׂר בְּהֵמָה, צָרִיךְ לְהַפְרִישׁ הָעֲשִׂירִי. וּבְמַסֶּכֶת בְּכוֹרוֹת אָמְרוּ שֶׁבִּטְּלוּ מַעֲשַׂר בְּהֵמָה דְּלֹא לֵיתוֹ בָּהּ לִידֵי תַּקָּלָה: <B>הַמַּקְדִּישׁ שְׁקָלִים וּבִכּוּרִים.</B> דְּאֵין נוֹהֲגִים אֶלָּא בִּפְנֵי הַבַּיִת, אִם הִפְרִישָׁן שֶׁלֹּא בִּפְנֵי הַבַּיִת קַדְשֵׁי: <B>בִּכּוּרִים קֹדֶשׁ אֵינָן קֹדֶשׁ.</B> כֵּיוָן דִּבְהֶדְיָא כְּתִיב בְּהוּ (שְׁמוֹת כג) תָּבִיא בֵּית ה' אֱלֹהֶיךָ, אֲפִלּוּ הִפְרִישָׁן בְּדִיעֲבַד לֹא קַדְשֵׁי, וְאֵין שֵׁם בִּכּוּרִים חָל עֲלֵיהֶן שֶׁלֹּא בִּפְנֵי הַבַּיִת. וְרַמְבַּ"ם פֵּרֵשׁ, הַמַּקְדִּישׁ לְבֶדֶק הַבַּיִת שְׁקָלִים וּבִכּוּרִים שֶׁיֵּשׁ לוֹ כְּבָר. וּלְפֵרוּשׁוֹ לֹא אִתְבָּרֵיר טַעֲמָא דְּרַבִּי שִׁמְעוֹן אַמַּאי שְׁקָלִים קַדְשֵׁי וּבִכּוּרִים לֹא קַדְשֵׁי {יז}. וַהֲלָכָה כְּרַבִּי שִׁמְעוֹן: 
