&UniqueId=1050&ForcedBookName=רע''ב&TextSource=ר' פנחס ראובן שליט''א&CosmeticsType==911&LastLevelIndex=2&GroupId=mishna_shabat&PutNewLinesAsIs=1&SearchInTitles=0
</B>// C:\Dev\BhOCR\Runtime files 2\Projects\MZ2-SHABAT Layer 2 - 50 pages

// 01_A_scan0002 02_scan0257 03_A_scan0003 04_scan0256 05_A_scan0004 06_scan0255 07_A_scan0005 08_scan0254 09_A_scan0006 10_scan0253 11_A_scan0007 12_scan0252 13_A_scan0008 14_scan0251 15_A_scan0009 16_scan0250 17_A_scan0010 18_scan0249 19_A_scan0011 20_scan0248 21_A_scan0012
// 22_scan0247 23_A_scan0013 24_B_scan0246 25_A_scan0014 26_B_scan0245 27_A_scan0015 28_B_scan0244 29_A_scan0016 30_B_scan0243 31_A_scan0017 32_B_scan0242 33_A_scan0018 34_B_scan0241 35_A_scan0019 36_B_scan0240 37_A_scan0020 38_B_scan0239 39_A_scan0021 40_B_scan0238 41_A_scan0022
// 42_B_scan0237 43_A_scan0023 44_B_scan0236 45_A_scan0024 46_B_scan0235 47_A_scan0025 48_B_scan0234 49_A_scan0026 50_B_scan0233

$ משנה - שבת - רע''ב

^ פרק א

~ פרק א - משנה א
<b>יְצִיאוֹת הַשַּׁבָּת.</b> הוֹצָאוֹת שֶׁמֵּרְשׁוּת לִרְשׁוּת הָאֲמוּרוֹת אֵצֶל שַׁבָּת, וְהַכְנָסוֹת נַמִּי קָא קָרֵי יְצִיאוֹת הוֹאִיל וּמוֹצִיא מֵרְשׁוּת לִרְשׁוּת {ב}. וְהַאי דְּתָנֵי יְצִיאוֹת וְלֹא תָּנֵי הוֹצָאוֹת, לִישָׁנָא דִּקְרָא נָקַט, דִּכְתִיב (שְׁמוֹת טז) אַל יֵצֵא אִישׁ מִמְּקוֹמוֹ, וּמִנֵּיהּ דָּרְשִׁינַן הוֹצָאָה, אַל יֵצֵא אִישׁ עִם הַכְּלִי שֶׁבְּיָדוֹ לִלְקֹט הַמָּן: <B>שְׁתַּיִם שֶׁהֵן אַרְבַּע.</B> שְׁתַּיִם מִן הַתּוֹרָה, הוֹצָאָה וְהַכְנָסָה לְבַעַל הַבַּיִת הָעוֹמֵד בִּפְנִים בִּרְשׁוּת הַיָּחִיד, וְעַל שְׁתַּיִם אֵלּוּ חַיָּב עַל שִׁגְגָתוֹ חַטָּאת, וְעַל זְדוֹנוֹ כָּרֵת, וְעַל הַתְרָאָתוֹ סְקִילָה, כְּמוֹ בְּכָל שְׁאָר מְלָאכוֹת שֶׁל שַׁבָּת: <B>שֶׁהֵן אַרְבַּע.</B> מִדִּבְרֵיהֶם הוֹסִיפוּ שְׁתַּיִם, לֶאֱסֹר לְכַתְּחִלָּה הֵיכָא שֶׁהַמְּלָאכָה נַעֲשֵׂית עַל יְדֵי שְׁנַיִם זֶה עוֹקֵר וְזֶה מֵנִיחַ, דִּשְׁנַיִם שֶׁעֲשָׂאוּהָ פְּטוּרִים, שֶׁנֶּאֱמַר (וַיִּקְרָא ד) בַּעֲשׂוֹתָהּ אַחַת מִכָּל מִצְוֹת ה', הָעוֹשֶׂה אֶת כֻּלָּהּ וְלֹא הָעוֹשֶׂה מִקְצָתָהּ, וְכֵן בְּכָל מְלָאכוֹת שֶׁל שַׁבָּת אָמְרִינַן יָחִיד שֶׁעֲשָׂאָהּ חַיָּב, שְׁנַיִם שֶׁעֲשָׂאוּהָ פְּטוּרִים: <B>וּשְׁתַּיִם שֶׁהֵן אַרְבַּע בַּחוּץ.</B> שְׁתַּיִם מִן הַתּוֹרָה, הוֹצָאָה וְהַכְנָסָה לֶעָנִי הָעוֹמֵד בַּחוּץ בִּרְשׁוּת הָרַבִּים: <B>שֶׁהֵן אַרְבַּע.</B> מִדִּבְרֵיהֶם הוֹסִיפוּ שְׁתַּיִם לֶאֱסֹר לְכַתְּחִלָּה, כְּשֶׁזֶּה עוֹקֵר וְזֶה מֵנִיחַ: <B>פָּשַׁט הֶעָנִי אֶת יָדוֹ.</B> וּבְתוֹכָהּ קֻפָּה אוֹ הַסַּל שֶׁמְּקַבֵּל בּוֹ כִּכְּרוֹת מִבַּעַל הַבַּיִת {ד}. וּלְהָכִי נָקַט הוֹצָאָה בִּלְשׁוֹן עָנִי וְעָשִׁיר, דְּאַגַּב אוֹרְחֵיהּ קָא מַשְׁמַע לָן דְּמִצְוָה הַבָּאָה בַּעֲבֵרָה אֲסוּרָה וְחַיָּבִין עָלֶיהָ: <B>וְנָתַן לְתוֹךְ יָדוֹ שֶׁל בַּעַל הַבַּיִת.</B> דְּעָבֵיד לֵיהּ עֲקִירָה מֵרְשׁוּת הָרַבִּים וְהַנָּחָה בִּרְשׁוּת הַיָּחִיד: <B>אוֹ שֶׁנָּטַל מִתּוֹכָהּ וְהוֹצִיא.</B> הַחֵפֶץ, וְהֵנִיחַ בִּרְשׁוּת הָרַבִּים, דְּעָבֵיד עֲקִירָה וְהַנָּחָה: <B>הֶעָנִי חַיָּב.</B> שֶׁעָשָׂה מְלָאכָה שְׁלֵמָה. וַהֲרֵי שְׁתַּיִם מִן הַתּוֹרָה לָעוֹמֵד בַּחוּץ. וְאַף עַל גַּב דְּבָעִינַן עֲקִירָה מִמָּקוֹם שֶׁיִּהְיֶה בּוֹ אַרְבָּעָה טְפָחִים עַל אַרְבָּעָה טְפָחִים וְהַנָּחָה בְּמָקוֹם שֶׁיִּהְיֶה בּוֹ אַרְבָּעָה עַל אַרְבָּעָה וְלֵיכָּא, דְּיַד הֶעָנִי וּבַעַל הַבַּיִת אֵין בָּהּ מָקוֹם שֶׁיִּהְיֶה אַרְבָּעָה עַל אַרְבָּעָה, אָמְרִינַן בַּגְּמָרָא דְּיָדוֹ שֶׁל אָדָם חֲשׁוּבָה כְּאַרְבָּעָה עַל אַרְבָּעָה, כֵּיוָן שֶׁהִיא עֲשׂוּיָה לְהָנִיחַ בָּהּ וְלִטֹּל מִמֶּנָּה חֲפָצִים, וַאֲפִלּוּ גְּדוֹלִים הַרְבֵּה: <B>וּבַעַל הַבַּיִת פָּטוּר.</B> פָּטוּר וּמֻתָּר גָּמוּר, דְּהָא לָאו מִידֵי עָבַד {ה}: <B>פָּשַׁט בַּעַל הַבַּיִת כוּ' בַּעַל הַבַּיִת חַיָּב.</B> הֲרֵי שְׁתַּיִם מִן הַתּוֹרָה לָעוֹמֵד בִּפְנִים: <B>פָּשַׁט הֶעָנִי כוּ'.</B> דְּעָבֵיד הֶעָנִי עֲקִירָה מֵרְשׁוּת הָרַבִּים: <B>וְנָטַל בַּעַל הַבַּיִת מִתּוֹכָהּ.</B> וְהֵנִיחַ בִּפְנִים, וְעָבֵיד לֵיהּ בַּעַל הַבַּיִת הַנָּחָה בִּרְשׁוּת הַיָּחִיד: <B>אוֹ שֶׁנָּתַן לְתוֹכָהּ.</B> דְּעָבֵיד לֵיהּ בַּעַל הַבַּיִת עֲקִירָה מֵרְשׁוּת הַיָּחִיד: <B>וְהוֹצִיא.</B> הֶעָנִי וְהֵנִיחַ בִּרְשׁוּת הָרַבִּים: <B>שְׁנֵיהֶם פְּטוּרִים.</B> שֶׁלֹּא עָשָׂה שׁוּם אֶחָד מֵהֶם מְלָאכָה שְׁלֵמָה. אֲבָל אֲסוּרִים לַעֲשׂוֹת כֵּן, שֶׁמָּא יָבֹאוּ כָּל אֶחָד בִּפְנֵי עַצְמוֹ לַעֲשׂוֹת מְלָאכָה שְׁלֵמָה בְּשַׁבָּת. הֲרֵי שְׁתַּיִם מִדִּבְרֵיהֶם, אַחַת לֶעָנִי בַּחוּץ וְאַחַת לְבַעַל הַבַּיִת בִּפְנִים. וְהָא דְּלֹא חָשֵׁיב שְׁנַיִם לְכָל אֶחָד, עֲקִירָה לֶעָנִי וַעֲקִירָה לְבַעַל הַבַּיִת, הַנָּחָה לֶעָנִי וְהַנָּחָה לְבַעַל הַבַּיִת, מִשּׁוּם דְּלֹא חָשֵׁיב אֶלָּא עֲקִירוֹת שֶׁהֵן תְּחִלַּת הַמְּלָאכָה וְאִיכָּא לְמֵיחַשׁ שֶׁמָּא יִגְמְרֶנָּה {ו}, אֲבָל הַנָּחוֹת שֶׁהֵן סוֹף הַמְּלָאכָה לֹא קָחָשֵׁיב: 

~ פרק א - משנה ב
<B>לֹא יֵשֵׁב אָדָם לִפְנֵי הַסַּפָּר.</B> וַאֲפִלּוּ בְּחֹל, וּמִשּׁוּם דְּבָעֵי לְמִתְנֵי לֹא יֵצֵא הַחַיָּט בְּמַחֲטוֹ וְכוּ' שֶׁמָּא יִשְׁכַּח וְיֵצֵא דְּדָמִי לִגְזֵרָה דְּלֹא יֵשֵׁב אָדָם לִפְנֵי הַסַּפָּר סָמוּךְ לַמִּנְחָה, שֶׁמָּא יִשְׁכַּח וְלֹא יִתְפַּלֵּל, מִשּׁוּם הָכִי תָּנָא לְהוּ הָכָא, וְאַיְדֵי דְּזוּטְרָן מִלַּיְהוּ פָּסִיק וְתָנֵי לְהוּ בְּרֵישָׁא, וַהֲדַר מְפָרֵשׁ מִלֵּי דְּשַׁבָּת וּמַאֲרִיךְ בָּהֶן: <B>סָמוּךְ לַמִּנְחָה.</B> מִנְחָה גְּדוֹלָה מִשֵּׁשׁ שָׁעוֹת וּמֶחֱצָה {ז} וּלְמַעְלָה, וְסָמוּךְ לַמִּנְחָה הַיְנוּ מִתְּחִלַּת שָׁעָה שְׁבִיעִית, וְאַף עַל פִּי שֶׁעוֹנָתָהּ מְרֻבָּה, גְּזֵרָה שֶׁמָּא יִשָּׁבֵר הַזּוּג שֶׁל סַפָּרִים אַחַר שֶׁהִתְחִיל לְהִסְתַּפֵּר, וְתַעֲבֹר עוֹנַת הַתְּפִלָּה קֹדֶם שֶׁיְּתַקְּנֶנּוּ וְיַשְׁלִים הַתִּסְפֹּרֶת: <B>וְלֹא יִכָּנֵס לַמֶּרְחָץ.</B> סָמוּךְ לַמִּנְחָה, שֶׁמָּא יִתְעַלֵּף: <B>וְלֹא לַבֻּרְסְקִי.</B> מְקוֹם עִבּוּד הָעוֹרוֹת, דִּלְמָא חָזֵי פְּסֵידָא וְקִלְקוּל בָּעוֹרוֹת אִם לֹא יְנִיעֵם מִמְּקוֹמָם וִיתַקְּנֵם, וְיִמְשֹׁךְ בִּמְלַאכְתּוֹ עַד שֶׁתַּעֲבֹר עוֹנַת הַתְּפִלָּה: <B>וְלֹא לֶאֱכֹל.</B> אֲפִלּוּ בִּסְעוּדָה קְטַנָּה, שֶׁמָּא יִמְשֹׁךְ בַּסְּעוּדָה: <B>וְלֹא לָדִין.</B> אֲפִלּוּ בִּגְמַר דִּין, שֶׁכְּבָר שָׁמְעוּ טְעָנוֹת בַּעֲלֵי דִּינִין {ט} וְלֹא נִשְׁאַר עֲלֵיהֶן אֶלָּא לִפְסֹק הַדִּין בִּלְבַד, דִּלְמָא חָזוּ טַעְמָא וְיִסְתְּרוּ מַה שֶּׁהָיוּ רוֹצִים לִפְסֹק, וְחוֹזֵר לִהְיוֹת תְּחִלַּת הַדִּין {י}: <B>וְאִם הִתְחִילוּ.</B> בְּחַד מִכָּל הָנֵי דְּאָמְרִינַן, אֵין מַפְסִיקִין, אֶלָּא יִגְמֹר וְאַחַר כָּךְ יִתְפַּלֵּל, וְהוּא שֶׁיֵּשׁ שְׁהוּת בַּיּוֹם לִגְמֹר קֹדֶם שֶׁיַּעֲבֹר זְמַן הַתְּפִלָּה. וְהַתְחָלַת הַתִּסְפֹּרֶת מִשֶּׁיָּנִיחַ מַעֲפֹרֶת שֶׁל סַפָּרִים בֵּין בִּרְכָּיו, הוּא הַסּוּדָר שֶׁנּוֹתֵן הַמִּתְגַּלֵּחַ עַל בִּרְכָּיו כְּדֵי שֶׁלֹּא יִפֹּל הַשֵּׂעָר עַל בְּגָדָיו. וְהַתְחָלַת הַמֶּרְחָץ מִשֶּׁיִּפְשֹׁט הַבֶּגֶד הַסָּמוּךְ לִבְשָׂרוֹ, וְאִית דִּמְפָרְשֵׁי מִשֶּׁיָּסִיר הַסּוּדָר שֶׁעָלָיו שֶׁהוּא רִאשׁוֹן לְהַפְשָׁטַת בְּגָדָיו. וְהַתְחָלַת הַבֻּרְסְקִי מִשֶּׁיַּחְגֹּר בֵּין כְּתֵפָיו אֶת בָּתֵּי זְרוֹעוֹתָיו כְּדֵי לְהִתְעַסֵּק בָּעוֹרוֹת. וְהַתְחָלַת אֲכִילָה מִשֶּׁיִּטֹּל יָדָיו. וְהַתְחָלַת הַדִּין מִשֶּׁיִּתְעַטְּפוּ הַדַּיָּנִין בְּטַלִּיתָן לָשֶׁבֶת לַדִּין בְּאֵימָה וּבְיִרְאָה, וְאִם הָיוּ מְעֻטָּפִים וְיוֹשְׁבִים בַּדִּין וּבָא לִפְנֵיהֶם דִּין אַחֵר סָמוּךְ לַמִּנְחָה, הַוְיָא הַתְחָלַת אוֹתוֹ הַדִּין מִשֶּׁפָּתְחוּ בַּעֲלֵי הַדִּין בְּטַעֲנוֹתָם: <B>מַפְסִיקִין לִקְרִיאַת שְׁמַע.</B> מִלְּתָא אַחֲרִיתִי נָקַט {יא}, וְהָכִי קָאָמַר, חֲבֵרִים הָעוֹסְקִים בַּתּוֹרָה, מַפְסִיקִים תּוֹרָתָן לִקְרִיאַת שְׁמַע, דִּזְמַנָּהּ קָבוּעַ, דִּכְתִיב (דְּבָרִים ו) וּבְשָׁכְבְּךָ וּבְקוּמֶךָ: <B>וְאֵין מַפְסִיקִין לַתְּפִלָּה.</B> שֶׁאֵין לָהּ זְמַן קָבוּעַ דְּאוֹרַיְתָא. וְלֹא שָׁנוּ אֶלָּא כְּגוֹן רַבִּי שִׁמְעוֹן בֶּן יוֹחַאי וַחֲבֵרָיו שֶׁתּוֹרָתָן אֻמָּנוּתָן, אֲבָל אָנוּ הוֹאִיל וְאָנוּ מַפְסִיקִין תּוֹרָתֵנוּ לְאֻמָּנוּתֵנוּ כָּל שֶׁכֵּן שֶׁנַּפְסִיק לִתְפִלָּה {יב}: 

~ פרק א - משנה ג
<B>לֹא יֵצֵא הַחַיָּט בְּמַחְטוֹ.</B> אֲפִלּוּ תְּחוּבָה לוֹ בְּבִגְדּוֹ, שֶׁמָּא יִשְׁכַּח וְיֵצֵא, וְאֻמָּן דֶּרֶךְ אֻמָּנוּתוֹ חַיָּב, שֶׁדֶּרֶךְ הָאֻמָּנִים לְתוֹחֲבָן בִּבְגָדָיו כְּשֶׁיּוֹצְאִים לַשּׁוּק: <B>שֶׁמָּא יִשְׁכַּח וְיֵצֵא.</B> מִשֶּׁתֶּחְשַׁךְ: <B>הַלַּבְלָר.</B> הַסּוֹפֵר: <B>בְּקוּלְמוֹסוֹ.</B> הַתָּחוּב אֲחוֹרֵי אָזְנָיו כְּדֶרֶךְ הַסּוֹפְרִים: <B>וְלֹא יְפַלֶּה אֶת כֵּלָיו.</B> מְבַעֵר כִּנִּים מִבְּגָדָיו. תַּרְגּוּם בִּעַרְתִּי הַקֹּדֶשׁ פַּלֵּיתִי: <B>וְלֹא יִקְרָא לְאוֹר הַנֵּר.</B> בְּסֵפֶר, שֶׁמָּא יַטֶּה הַנֵּר לְהָבִיא הַשֶּׁמֶן לְפִי הַפְּתִילָה כְּדֵי שֶׁיִּדְלֹק יָפֶה, וְנִמְצָא מַבְעִיר בְּשַׁבָּת, וַאֲפִלּוּ הָיָה הַנֵּר גָּבֹהַּ שְׁתַּיִם וְשָׁלֹשׁ קוֹמוֹת, לְעוֹלָם אָסוּר לִקְרוֹת לְאוֹר הַנֵּר אֶלָּא אִם כֵּן יֵשׁ עִמּוֹ אָדָם אַחֵר לְשָׁמְרוֹ, אוֹ אִם הוּא אָדָם חָשׁוּב שֶׁאֵינוֹ רָגִיל לְעוֹלָם לְתַקֵּן הַנֵּר: <B>הַחַזָּן.</B> מְלַמֵּד תִּינוֹקוֹת {יד}: <B>מֵהֵיכָן הַתִּינוֹקוֹת קוֹרִין.</B> מֵהֵיכָן יַתְחִילוּ לִקְרוֹת, דִּבְעִיּוּן מֻעָט כִּי הַאי לֹא גָּזְרִינַן שֶׁמָּא יַטֶּה. וְהַתִּינוֹקוֹת קוֹרְאִין לִפְנֵי רַבָּן לְאוֹר הַנֵּר, שֶׁאֵימַת רַבָּן עֲלֵיהֶם: <B>אֲבָל הוּא לֹא יִקְרָא.</B> כָּל הַפָּרָשָׁה, מִפְּנֵי שֶׁאֵין אֵימָתָן עָלָיו, וּשְׁמִירָתָן לֹא הַוְיָא שְׁמִירָה. וּמֵהַאי טַעְמָא נַמִּי אִיכָּא לְמַאן דְּאָמַר דְּאִשָּׁה שׁוֹמֶרֶת לְבַעֲלָהּ אֵין שְׁמִירָתָהּ שְׁמִירָה, שֶׁאֵין אֵימָתָהּ עָלָיו {טו}: <B>כַּיּוֹצֵא בוֹ.</B> לַעֲשׂוֹת הַרְחָקָה מִן הָעֲבֵרָה, אָמְרוּ לֹא יֹאכַל הַזָּב עִם אִשְׁתּוֹ זָבָה {טז}, וְאַף עַל פִּי שֶׁשְּׁנֵיהֶם טְמֵאִים: <B>מִפְּנֵי הֶרְגֵּל עֲבֵרָה.</B> שֶׁמִּתּוֹךְ שֶׁהֵם מִתְיַחֲדִים יָבֹא לִבְעֹל זָבָה שֶׁהִיא בְּכָרֵת. וְזָב וְזָבָה לִרְבוּתָא נָקַט, שֶׁהַתַּשְׁמִישׁ קָשֶׁה לָהֶן וְאִיכָּא לְמֵימַר דְּוַדַּאי לֹא יָבֹאוּ לִידֵי הֶרְגֵּל עֲבֵרָה, אֲפִלּוּ הָכִי לֹא יֹאכְלוּ זֶה עִם זוֹ: 

~ פרק א - משנה ד
<B>וְאֵלּוּ מֵהֲלָכוֹת.</B> אֵין פּוֹלִין וְאֵין קוֹרִין לְאוֹר הַנֵּר דִּתְנַן בְּמַתְנִיתִין: <B>בַּעֲלִיַּת חֲנַנְיָה בֶן חִזְקִיָּה.</B> שֶׁבִּקְּשׁוּ חֲכָמִים לִגְנֹז סֵפֶר יְחֶזְקֵאל, שֶׁדְּבָרָיו נִרְאִים כְּסוֹתְרִים דִּבְרֵי תּוֹרָה, כְּגוֹן כָּל נְבֵלָה וּטְרֵפָה מִן הָעוֹף וּמִן הַבְּהֵמָה לֹא יֹאכְלוּ הַכֹּהֲנִים (יְחֶזְקֵאל מד), כֹּהֲנִים הוּא דְּלֹא אָכְלִי הָא יִשְׂרָאֵל אָכְלִי, וּכְגוֹן וְכֵן תַּעֲשֶׂה בְּשִׁבְעָה בַּחֹדֶשׁ (שָׁם מה), הֵיכָן נִרְמָז קָרְבָּן זֶה בַּתּוֹרָה. וְנִטְמַן חֲנַנְיָה בֶּן חִזְקִיָּה בָּעֲלִיָּה וְיָשַׁב שָׁם וּפֵרֵשׁ סֵפֶר יְחֶזְקֵאל: <B>וּשְׁמֹנָה עָשָׂר דְּבָרִים גָּזְרוּ בוֹ בַיּוֹם.</B> שֶׁנֶּחְלְקוּ בֵּית שַׁמַּאי וּבֵית הִלֵּל וְעָמְדוּ לְמִנְיָן וְרַבּוּ בֵּית שַׁמַּאי וּפָסְקוּ כְּמוֹתָם, כְּדִכְתִיב (שְׁמוֹת כג) אַחֲרֵי רַבִּים לְהַטּוֹת. וְכֻלְּהוּ שְׁמֹנָה עָשָׂר דְּבָרִים מַיְתוּ לְהוּ בַּגְּמָרָא, וְאֵלּוּ הֵן: הָאוֹכֵל אֹכֶל שֶׁהוּא רִאשׁוֹן לַטֻּמְאָה אוֹ שֵׁנִי לַטֻּמְאָה {יז}, גָּזְרוּ שֶׁיְּהֵא נַעֲשֶׂה גּוּפוֹ שֵׁנִי לַטֻּמְאָה, וּפוֹסֵל אֶת הַתְּרוּמָה בְּמַגָּעוֹ, שֶׁשֵּׁנִי פּוֹסֵל בִּתְרוּמָה, הֲרֵי אֵלּוּ שְׁתֵּי גְּזֵרוֹת, אוֹכֵל אֹכֶל רִאשׁוֹן, וְאֹכֶל שֵׁנִי. וְהַשּׁוֹתֶה מַשְׁקִין טְמֵאִים {יח} נַעֲשֶׂה גַּם כֵּן שֵׁנִי לַטֻּמְאָה וּפוֹסֵל אֶת הַתְּרוּמָה, הֲרֵי שָׁלֹשׁ {יט}. וְטַעְמָא דְּגָזוּר בְּהָנֵי, דְּזִמְנִין דְּאָכֵיל אֳכָלִין טְמֵאִים וְשָׁדֵי מַשְׁקִין דִּתְרוּמָה בְּפוּמֵיהּ בְּעוֹד שֶׁהָאֳכָלִים טְמֵאִים בְּפִיו, וּפָסֵיל לְהוּ, וְזִמְנִין דְּשָׁתֵי מַשְׁקִין טְמֵאִים וּבְעוֹדָן בְּפִיו שָׁדֵי אֳכָלִין דִּתְרוּמָה בְּפִיו, וּפָסֵיל לְהוּ. וְגָזְרוּ {כ} עַל הַבָּא רֹאשׁוֹ וְרֻבּוֹ לְאַחַר שֶׁטָּבַל מִטֻּמְאָתוֹ בּוֹ בַּיּוֹם, בְּמַיִם שְׁאוּבִים, וְעַל טָהוֹר גָּמוּר שֶׁנָּפְלוּ {כא} עַל רֹאשׁוֹ שְׁלֹשָׁה לֻגִּין מַיִם שְׁאוּבִין, הֲרֵי חָמֵשׁ גְּזֵרוֹת. וְטַעְמָא דְּגָזוּר טֻמְאָה עַל הָנֵי לְטַמֵּא אָדָם, לְפִי שֶׁהָיוּ טוֹבְלִין בְּמֵי מְעָרוֹת סְרוּחִין וְהָיוּ נוֹתְנִין עֲלֵיהֶם אַחַר כָּךְ מַיִם שְׁאוּבִין לְהַעֲבִיר סִרְחוֹן הַמַּיִם, הִתְחִילוּ וַעֲשָׂאוּם קֶבַע לוֹמַר לֹא מֵי הַמְּעָרוֹת מְטַהֲרִים אֶלָּא הַמַּיִם שְׁאוּבִים מְטַהֲרִים, עָמְדוּ וְגָזְרוּ עֲלֵיהֶם טֻמְאָה, דִּלְמָא אָתֵי לְבִטּוּלֵי תּוֹרַת מִקְוֶה וְטָבְלֵי בִּשְׁאוּבִים. וְהַגְּזֵרָה הַשִּׁשִּׁית, שֶׁיִּהְיוּ הַסְּפָרִים שֶׁל כִּתְבֵי הַקֹּדֶשׁ פּוֹסְלִים אֶת הַתְּרוּמָה בְּמַגָּע, שֶׁבִּתְחִלָּה הָיוּ מַצְנִיעִין אֳכָלִין דִּתְרוּמָה אֵצֶל סֵפֶר תּוֹרָה, אָמְרֵי הַאי קֹדֶשׁ וְהַאי קֹדֶשׁ, כֵּיוָן דְּחָזוּ דְּקָא אָתוּ סְפָרִים לִידֵי פְּסֵידָא, שֶׁהָעַכְבָּרִים הַמְּצוּיִין אֵצֶל הָאֳכָלִין הָיוּ מַפְסִידִין אֶת הַסְּפָרִים, גָּזְרוּ שֶׁיִּהְיוּ הַסְּפָרִים, דְּהַיְנוּ תּוֹרָה נְבִיאִים וּכְתוּבִים, בְּמַגָּעָן פּוֹסְלִין אֶת הַתְּרוּמָה. וְהַגְּזֵרָה הַשְּׁבִיעִית, גָּזְרוּ עַל סְתָם יָדַיִם שֶׁפּוֹסְלוֹת אֶת הַתְּרוּמָה, מִפְּנֵי שֶׁהַיָּדַיִם עַסְקָנִיּוֹת הֵן וְנוֹגְעוֹת בִּבְשָׂרוֹ בִּמְקוֹם הַטִּנֹּפֶת, וּגְנַאי לַתְּרוּמָה אִם יִגַּע בָּהּ בְּיָדַיִם מְזֹהָמוֹת וְהִיא נִמְאֶסֶת עַל אוֹכְלֶיהָ. וְהַגְּזֵרָה הַשְּׁמִינִית, הָאֳכָלִין שֶׁנִּטְמְאוּ בְּמַשְׁקִין שֶׁאוֹתָן הַמַּשְׁקִין נִטְמְאוּ מֵחֲמַת יָדַיִם שֶׁנָּגְעוּ בָּהֶן קֹדֶם נְטִילָה, גָּזְרוּ עַל הַמַּשְׁקִין שֶׁיְּטַמְּאוּ אֶת הָאֳכָלִין, שֶׁכָּל הַדְּבָרִים הַפּוֹסְלִים אֶת הַתְּרוּמָה מְטַמְּאִין אֶת הַמַּשְׁקִין לִהְיוֹת תְּחִלָּה {כב}, גְּזֵרָה מִשּׁוּם מַשְׁקִין הַבָּאִים מֵחֲמַת שֶׁרֶץ, דְּאַשְׁכְּחָן בָּהֵן שֶׁהֵן רִאשׁוֹנִים מִדְּאוֹרַיְתָא. וְהַאי דְּגָזוּר בְּכָל טֻמְאַת מַשְׁקִין לִהְיוֹת תְּחִלָּה וְלֹא גָּזוּר נַמִּי בָּאֳכָלִין גְּזֵרָה מִשּׁוּם [אֳכָלִין] הַבָּאִים מֵחֲמַת שֶׁרֶץ, הַיְנוּ טַעְמָא דְּאַחְמוּר רַבָּנָן בְּמַשְׁקִין מִשּׁוּם דַּעֲלוּלִים לְקַבֵּל טֻמְאָה, שֶׁאֵינָן צְרִיכִין תִּקּוּן הֶכְשֵׁר לַהֲבִיאָן לִידֵי קַבָּלַת טֻמְאָה כְּמוֹ הָאֳכָלִין שֶׁצְּרִיכִין נְתִינַת מַיִם לְהַכְשִׁירָן לְקַבֵּל טֻמְאָה. וְהַגְּזֵרָה הַתְּשִׁיעִית, כֵּלִים שֶׁנִּטְמְאוּ בְּמַשְׁקִין שֶׁנִּטְמְאוּ הַמַּשְׁקִים בְּשֶׁרֶץ {כג}, אַף עַל פִּי שֶׁהֵם רִאשׁוֹן לַטֻּמְאָה דְּאוֹרַיְתָא אֵין יְכוֹלִין לְטַמֵּא אָדָם וְכֵלִים, שֶׁאֵין אָדָם וְכֵלִים מְקַבְּלִין טֻמְאָה אֶלָּא מֵאַב הַטֻּמְאָה, וְלֹא מִמַּשְׁקִין שֶׁנִּטְמְאוּ בְּשֶׁרֶץ שֶׁהֵם רִאשׁוֹנִים, וְרַבָּנָן גָּזוּר עֲלַיְהוּ שֶׁיְּטַמְּאוּ כֵּלִים, גְּזֵרָה מִשּׁוּם מַשְׁקֶה דְּזָב וְזָבָה, שֶׁהֵן רֻקּוֹ וּמֵימֵי רַגְלָיו, שֶׁהֵן אַב הַטֻּמְאָה וּמְטַמְּאִין כֵּלִים מִדְּאוֹרַיְתָא. וְהַגְּזֵרָה הָעֲשִׂירִית, שֶׁיְּהוּ בְּנוֹת כּוּתִיִּים נִדּוֹת מֵעֲרִיסָתָן, כְּלוֹמַר מִיּוֹם שֶׁנּוֹלְדָה, שֶׁתִּינוֹקֶת בַּת, יוֹמָא מְטַמְּאָה בְּנִדָּה, וְכוּתִים לֵית לְהוּ מִדְרָשׁ זֶה, וְכִי חָזְיָן לֹא מַפְרְשִׁי לְהוּ, הִלְכָּךְ גָּזוּר בְּהוּ רַבָּנָן. וְהַגְּזֵרָה הָאַחַת עֶשְׂרֵה, שֶׁיְּהוּ כָּל הַמִּטַּלְטְלִין מְבִיאִין אֶת הַטֻּמְאָה בְּעֹבִי הַמַּרְדֵעַ, וְהוּא מַלְמַד הַבָּקָר, וְיֵשׁ בְּהֶקֵּפוֹ טֶפַח אֲבָל אֵין בְּעָבְיוֹ טֶפַח, וְאַף עַל פִּי שֶׁמִּן הַתּוֹרָה אֵין אֹהֶל פָּחוֹת מִטֶּפַח, גָּזְרוּ רַבָּנָן עַל כָּל הַמִּטַּלְטְלִים שֶׁיֵּשׁ בְּהֶקֵפָן טֶפַח שֶׁאִם רֹאשָׁן אֶחָד הֶאֱהִיל עַל הַמֵּת וְרֹאשָׁן אֶחָד עַל הַכֵּלִים מְבִיאִין לָהֶם טֻמְאַת אֹהֶל, גְּזֵרָה אַטּוּ מִי שֶׁיֵּשׁ בְּעָבְיוֹ טֶפַח שֶׁמֵּבִיא אֶת הַטֻּמְאָה מִן הַתּוֹרָה. וְהַגְּזֵרָה הַשְּׁתֵּים עֶשְׂרֵה, הַבּוֹצֵר עֲנָבִים לְדָרְכָן בַּגַּת, הַמַּשְׁקֶה הַיּוֹצֵא מֵהֶן בִּשְׁעַת בְּצִירָה מַכְשִׁירָן לְקַבֵּל טֻמְאָה, וְאַף עַל פִּי שֶׁהוֹלֵךְ לְאִבּוּד וְלֹא נִיחָא לֵיהּ, גְּזֵרָה שֶׁמָּא יִבְצֹר בְּקֻפּוֹת מְזֻפָּפוֹת, דְּאָז נִיחָא לֵיהּ בַּמַּשְׁקֶה הַיּוֹצֵא מֵהֶן שֶׁהֲרֵי אֵינוֹ הוֹלֵךְ לְאִבּוּד, וּמַכְשִׁיר מִן הַתּוֹרָה. וְהַגְּזֵרָה הַשְּׁלֹשׁ עֶשְׂרֵה, שֶׁיִּהְיוּ גִּדּוּלֵי תְרוּמָה תְּרוּמָה, וַאֲפִלּוּ בְּדָבָר שֶׁזַּרְעוֹ כָּלֶה כְּגוֹן תְּבוּאָה וְקִטְנִית, גְּזֵרָה מִשּׁוּם תְּרוּמָה טְמֵאָה בְּיַד כֹּהֵן שֶׁאֲסוּרָה בָּאֲכִילָה וּבָא לְזָרְעָהּ, וְגָזוּר שֶׁתְּהֵא בִּשְׁמָהּ הָרִאשׁוֹן וַהֲרֵי הִיא תְּרוּמָה טְמֵאָה, דְּחָיְשִׁינַן דִּלְמָא מַשְׁהֵי לַהּ עַד זְמַן זְרִיעָה וְאָתֵי לְמֵיכְלַהּ בְּטֻמְאָה. וְהַגְּזֵרָה הָאַרְבַּע עֶשְׂרֵה, מִי שֶׁהֶחְשִׁיךְ לוֹ בַּדֶּרֶךְ נוֹתֵן כִּיסוֹ לְנָכְרִי, וְלֹא יְטַלְטְלֶנּוּ פָּחוֹת פָּחוֹת מֵאַרְבַּע אַמּוֹת. וְהַגְּזֵרָה הַחֲמֵשׁ עֶשְׂרֵה וְהַשֵּׁשׁ עֶשְׂרֵה, אֵין פּוֹלִין וְאֵין קוֹרִין לְאוֹר הַנֵּר דִּתְנַן בְּמַתְנִיתִין. וְהַגְּזֵרָה הַשְּׁבַע עֶשְׂרֵה, גָּזְרוּ עַל פִּתָּן שֶׁל עוֹבְדֵי כּוֹכָבִים, וְעַל שַׁמְנָן וְעַל יֵינָן וְעַל בְּנוֹתֵיהֶן, וְכֻלְּהוּ גְּזֵרָה חֲדָא הִיא, כִּדְאָמְרִינַן גָּזְרוּ עַל פִּתָּן מִשּׁוּם שַׁמְנָן וְעַל שַׁמְנָן מִשּׁוּם יֵינָן וְעַל יֵינָן מִשּׁוּם בְּנוֹתֵיהֶן וְעַל בְּנוֹתֵיהֶן מִשּׁוּם דָּבָר אַחֵר, כְּלוֹמַר מִשּׁוּם עֲבוֹדַת כּוֹכָבִים. וְהַגְּזֵרָה הַשְּׁמֹנֶה עֶשְׂרֵה, גָּזְרוּ עַל תִּינוֹק עוֹבֵד כּוֹכָבִים שֶׁיְּהֵא מְטַמֵּא בְּזִיבָה, כְּדֵי שֶׁלֹּא יְהֵא תִּינוֹק יִשְׂרָאֵל רָגִיל אֶצְלוֹ בְּמִשְׁכַּב זָכוּר: 

~ פרק א - משנה ה
<B>אֵין שׁוֹרִין דְּיוֹ.</B> סַמְמָנִים שֶׁעוֹשִׂים מֵהֶם דְּיוֹ לִכְתִיבָה: <B>וְסַמְמָנִים.</B> לְצֶבַע: <B>וְכַרְשִׁינִים.</B> מַאֲכַל בְּהֵמָה, וּרְגִילִים לִשְׁרוֹת אוֹתָן בְּמַיִם תְּחִלָּה, וְקוֹרִין לָהֶם בַּעֲרָבִי כרסנ"ה, וּבְלַעַ"ז ויצ"ש, וְסָבְרֵי בֵּית שַׁמַּאי אָדָם מֻזְהָר עַל שְׁבִיתַת כֵּלִים כְּמוֹ עַל שְׁבִיתַת בְּהֶמְתּוֹ, וְהַיְנוּ טַעְמָא דְּאֵין נוֹתְנִין אוּנִין, וְהַיְנוּ טַעְמָא דְּאֵין פּוֹרְשִׂין מְצוּדוֹת. וְנֵר הַדּוֹלֵק בְּשַׁבָּת וּקְדֵרָה שֶׁעַל גַּבֵּי כִּירָה דְּמוֹדוּ בְּהוּ בֵּית שַׁמַּאי, [בִּדְמַפְקַר] אַפְקוֹרֵי לְכֵלִים {כד} וְשׁוּב אֵינוֹ מְצֻוֶּה עַל שְׁבִיתָתָן: <B>וּבֵית הִלֵּל מַתִּירִין.</B> מִשֶּׁנָּתַן הַמַּיִם מִבְּעוֹד יוֹם, אַף עַל פִּי שֶׁהֵן נִשּׁוֹרִין וְהוֹלְכִין בְּשַׁבָּת, דְּסָבְרֵי עַל שְׁבִיתַת בְּהֵמָה אָדָם מֻזְהָר, דְּאִית בָּהּ צַעַר בַּעֲלֵי חַיִּים, אֲבָל לֹא עַל שְׁבִיתַת כֵּלִים: 

~ פרק א - משנה ו
<B>אוּנִין.</B> אֲגֻדּוֹת שֶׁל פִּשְׁתָּן מְנֻפָּץ, וְנוֹתְנִין אוֹתָן בַּתַּנּוּר וּמִתְלַבְּנִים: <B>שֶׁיַּהְבִּילוּ.</B> שֶׁיִּתְחַמְּמוּ שֶׁיַּעֲלֶה בָּהֶם הַהֶבֶל: <B>לַיּוֹרָה.</B> שֶׁל צְבָעִים: <B>אֶלָּא כְדֵי שֶׁיִּקְלֹט אֶת הָעַיִן.</B> שֶׁיִּקְלֹט הַצֶּבַע מִבְּעוֹד יוֹם: <B>וּבֵית הִלֵּל מַתִּירִים.</B> לְתִתָּן לְתוֹכוֹ מִבְּעוֹד יוֹם וּתְהֵא קוֹלֶטֶת כָּל הַלַּיְלָה. וְלֹא שָׁרוּ בֵּית הִלֵּל אֶלָּא בְּיוֹרָה עֲקוּרָה מִן הָאֵשׁ, שֶׁאִם יֵשׁ תַּחְתֶּיהָ אֵשׁ בְּשַׁבָּת אָסוּר, גְּזֵרָה שֶׁמָּא יֶחְתֶּה בַּגֶּחָלִים {כו}. וְצָרִיךְ נַמִּי שֶׁתְּהֵא הַיּוֹרָה סְתוּמָה וְטוּחָה בְּטִיט {כז}, גְּזֵרָה שֶׁמָּא יָגִיס וִיהַפֵּךְ בָּהּ בְּשַׁבָּת, וְחַיָּב מִשּׁוּם מְבַשֵּׁל: 

~ פרק א - משנה ז
<B>וְלֹא טוֹעֲנִין עִמּוֹ.</B> עַל הַחֲמוֹר. וְלֹא מַגְבִּיהִים עָלָיו מַשְּׂאוֹי עַל כְּתֵפוֹ, דְּמֵחֲזֵי כִּמְסַיְּעוֹ לְהוֹלִיךְ הַמַּשְּׂאוֹי בְּשַׁבָּת: <B>אֶלָּא כְדֵי שֶׁיַּגִּיעַ לְמָקוֹם קָרוֹב.</B> כְּלוֹמַר שֶׁיְּהֵא הַמָּקוֹם שֶׁרוֹצֶה לְהוֹלִיכוֹ קָרוֹב שֶׁיּוּכַל לְהַגִּיעַ שָׁם מִבְּעוֹד יוֹם: <B>וּבֵית הִלֵּל מַתִּירִין.</B> כְּדֵי שֶׁיֵּצֵא מִפֶּתַח בֵּיתוֹ מִבְּעוֹד יוֹם {לא}:  

~ פרק א - משנה ח
<B>לְעַבְּדָן.</B> מְעַבֵּד הָעוֹרוֹת: <B>מַתִּירִין עִם הַשָּׁמֶשׁ.</B> בְּעוֹד שֶׁהַחַמָּה עַל הָאָרֶץ קֹדֶם שֶׁתִּשְׁקַע: 

~ פרק א - משנה ט
<B>כְּלֵי לָבָן.</B> שֶׁהוּא קָשֶׁה לְכַבֵּס, צָרִיךְ שְׁלֹשָׁה יָמִים, וּמַחְמִירִין עַל עַצְמָן כְּבֵית שַׁמַּאי. וְאֵין הֲלָכָה כְּרַבָּן שִׁמְעוֹן בֶּן גַּמְלִיאֵל, אֶלָּא כְּבֵית הִלֵּל שֶׁמַּתִּירִין עִם הַשֶּׁמֶשׁ: <B>וְשָׁוִין.</B> בֵּית שַׁמַּאי וּבֵית הִלֵּל, שֶׁטּוֹעֲנִין אֶת הַזֵּיתִים מִבְּעוֹד יוֹם בְּקוֹרַת בֵּית הַבַּד, לְאַחַר שֶׁטָּחֲנוּ הַזֵּיתִים טוֹעֲנִין עֲלֵיהֶם קוֹרוֹת כְּבֵדִים וְהַמַּשְׁקֶה זָב וְהוֹלֵךְ מֵאֵלָיו כָּל הַשַּׁבָּת: <B>וְעִגּוּלֵי הַגָּת.</B> הָנָךְ דְּגַת קָרֵי עִגּוּלִין, שֶׁהָיוּ דַּפִּין עָבִין עֲשׂוּיִין בְּעִגּוּל, וּבְהָא מוֹדוּ בֵּית שַׁמַּאי לְבֵית הִלֵּל, מִשּׁוּם דְּאִי נַמִּי עָבֵיד לְהוּ בְּשַׁבָּת לֵיכָּא חִיּוּב חַטָּאת {לה}, דְּאֵין נוֹתְנִין קוֹרָה עַל גַּבֵּי זֵיתִים עַד שֶׁטּוֹחֲנָן תְּחִלָּה בָּרֵחַיִם, וְכֵן בַּעֲנָבִים דּוֹרְכִים אוֹתָן בָּרֶגֶל תְּחִלָּה, וּבְלָאו קוֹרָה נַמִּי מַשְׁקֶה נָפֵיק מִמֵּילָא, אֶלָּא דְּלֹא נָפֵיק שַׁפִּיר כִּי הַשְׁתָּא, הִלְכָּךְ לֹא דָּמִי לְדָשׁ: 

~ פרק א - משנה י
<B>כְּדֵי שֶׁיִּצּוֹלוּ.</B> כְּמַאֲכַל בֶּן דְּרוֹסַאי, וְהוּא שְׁלִישׁ בִּשּׁוּל, וּבְכָךְ הוּא רָאוּי לַאֲכִילָה, וְתוּ לֵיכָּא לְמִגְזַר שֶׁמָּא יֶחְתֶּה בְּגֶחָלִים: <B>חֲרָרָה.</B> עוּגַת רְצָפִים: <B>שֶׁיִּקְרְמוּ.</B> תְּחִלַּת אֲפִיָּה עוֹשִׂין כְּמוֹ קְרוּם: <B>פָּנֶיהָ.</B> שֶׁהֵם כְּלַפֵּי אֲוִיר הַתַּנּוּר: <B>כְּדֵי שֶׁיִּקְרֹם הַתַּחְתּוֹן.</B> הַמֻּדְבָּק לְחֶרֶשׂ הַתַּנּוּר, דְּהוּא נֶאֱפָה תְּחִלָּה קֹדֶם שֶׁיִּקְרְמוּ הַפָּנִים שֶׁכְּלַפֵּי אֲוִיר הַתַּנּוּר, וּבְהָכִי סַגִּי. וְאֵין הֲלָכָה כְּרַבִּי אֱלִיעֶזֶר {לז}: 

~ פרק א - משנה יא
<B>מְשַׁלְשְׁלִין אֶת הַפֶּסַח.</B> הַתַּנּוּרִים שֶׁלָּהֶן פִּיהֶן לְמַעְלָה, וּמוֹרִידִין הַצְּלִי לְתוֹכוֹ, לְהָכִי תָּנֵי מְשַׁלְשְׁלִין: <B>עִם חֲשֵׁכָה.</B> וְאַף עַל גַּב דִּבְעָלְמָא אֵין צוֹלִין כִּדְאָמְרָן, הָכָא שָׁרֵי, דִּבְנֵי חֲבוּרָה זְרִיזִין הֵן וּמַדְכְּרִי אַהֲדָדֵי וְלֹא אָתוּ לְחַתּוֹיֵי בַּגֶּחָלִים: <B>וּמַאֲחִיזִין אֶת הָאוּר.</B> מְעַט, בָּעֵצִים שֶׁל מְדוּרַת בֵּית הַמּוֹקֵד, וְלֹא חָיְשִׁינַן שֶׁמָּא יָבֹאוּ הַכֹּהֲנִים לְהַבְעִירָהּ מִשֶּׁתֶּחְשַׁךְ, דְּכֹהֲנִים זְרִיזִין הֵן: <B>בֵּית הַמּוֹקֵד.</B> לִשְׁכָּה גְּדוֹלָה הָיְתָה בָּעֲזָרָה שֶׁמַּסִּיקִין בָּהּ מְדוּרָה תָּמִיד, וְהַכֹּהֲנִים מִתְחַמְּמִים שָׁם, לְפִי שֶׁהוֹלְכִים יְחֵפִים עַל הָרִצְפָּה שֶׁל שַׁיִשׁ: <B>וּבַגְּבוּלִין.</B> צָרִיךְ הָאָדָם לְהַבְעִיר מְדוּרָתוֹ מִבְּעוֹד יוֹם, כְּדֵי שֶׁתֶּאֱחֹז הָאוּר בְּרֻבָּהּ, וְכַמָּה בְּרֻבָּהּ, כְּדֵי שֶׁתְּהֵא שַׁלְהֶבֶת עוֹלָה מֵאֵלֶיהָ וְאֵינָהּ צְרִיכָה לְקִסְמִין דַּקִּין תַּחְתֶּיהָ לְהַבְעִירָהּ: <B>אַף בְּפֶחָמִין כָּל שֶׁהוּא.</B> כִּי הֵיכִי דְּבִמְדוּרַת בֵּית הַמּוֹקֵד מְקִילִינַן, בְּבֵית הַמּוֹקֵד לַכֹּהֲנִים, כְּמוֹ כֵן בִּמְדוּרַת פֶּחָמִים מְקִיִינַן לְכָל אָדָם, וְאֵינוֹ צָרִיךְ לְהַאֲחִיז בָּהֶן הָאוּר אֶלָּא כָּל שֶׁהוּא, שֶׁאֵין דַּרְכָּהּ לִהְיוֹת כָּבָה וְהוֹלֶכֶת, וְלֹא אָתוּ לְחַתּוֹיֵי בְּהוּ. וַהֲלָכָה כְּרַבִּי יְהוּדָה, דְּלֵיכָּא מַאן דְּפָלֵיג עֲלֵיהּ: 

^ פרק ב

~ פרק ב - משנה א
<B>בַּמֶּה מַדְלִיקִין.</B> נֵר שֶׁל שַׁבָּת, בַּמֶּה עוֹשִׂין פְּתִילוֹת וּשְׁמָנִים לְהַדְלִיק: <B>לֹא בְלֶכֶשׁ.</B> כְּמִין צֶמֶר יֵשׁ בָּאֶרֶז בֵּין הַקְּלִפָּה לָעֵץ וְקָרוּי לֶכֶשׁ: <B>בְּחֹסֶן.</B> פִּשְׁתָּן שֶׁאֵינוֹ מְנֻפָּץ: <B>בְּכָלָךְ.</B> פְּסֹלֶת שֶׁל מֶשִׁי {א}: <B>בִּפְתִילַת הָאִידָן.</B> כְּמִין צֶמֶר יֵשׁ [בָּעֲרָבָה] בֵּין הַקְּלִפָּה לָעֵץ: <B>בִּפְתִילַת הַמִּדְבָּר.</B> עֲלֵי עֵשֶׂב אָרֹךְ שֶׁגּוֹדְלִין אוֹתָם וּמַדְלִיקִין בָּהֶן: <B>בִּירוֹקָה שֶׁעַל פְּנֵי הַמָּיִם.</B> כְּמִין צֶמֶר שֶׁגָּדֵל בְּדָפְנֵי הַסְּפִינָה שֶׁשָּׁהֲתָה זְמַן מְרֻבֶּה בַּמַּיִם. עַד כָּאן פְּסוּל פְּתִילוֹת, מִכָּאן וָאֵילָךְ פְּסוּל שְׁמָנִים: <B>לֹא בְזֶפֶת וְלֹא בְשַׁעֲוָה.</B> שֶׁלֹּא יִתֵּן זֶפֶת נָמֵס וְשַׁעֲוָה נִתֶּכֶת בַּנֵּר בִּמְקוֹם שֶׁמֶן וְיַדְלִיק, אֲבָל לַעֲשׂוֹת כְּמִין פְּתִילָה אֲרֻכָּה שֶׁרְגִילִין לַעֲשׂוֹת מִשַּׁעֲוָה שָׁרֵי: <B>וְלֹא בְשֶׁמֶן קִיק.</B> שֶׁמֶן הַיּוֹצֵא מִגַּרְעִינִים שֶׁבְּתוֹךְ הַצֶּמֶר גֶּפֶן שֶׁקּוֹרִין קוטו"ן. וְיֵשׁ מְפָרְשִׁים קִיקָיוֹן דְּיוֹנָה, וְהוּא עֵשֶׂב שֶׁעָלָיו גְּדוֹלִים וְנִקְרָא בָּעֲרָבִי כרו"ע, וְהַשֶּׁמֶן הַיּוֹצֵא מִמֶּנּוּ עָב בְּיוֹתֵר. וּפְתִילוֹת שֶׁאָמְרוּ חֲכָמִים אֵין מַדְלִיקִין בָּהֶם, מַה טַּעַם, מִפְּנֵי שֶׁהָאוּר מְסַכְסֶכֶת בָּהֶם, כְּלוֹמַר שֶׁאֵין הָאוּר נִכְנֶסֶת תּוֹךְ הַפְּתִילָה [אֶלָּא] סָבִיב מִבַּחוּץ. וּשְׁמָנִים שֶׁאָמְרוּ חֲכָמִים אֵין מַדְלִיקִין בָּהֶם, לְפִי שֶׁאֵין נִמְשָׁכִים אַחַר הַפְּתִילָה, וּמִתּוֹךְ שֶׁאֵין הַנֵּר דּוֹלֶקֶת יָפֶה חָיְשִׁינַן שֶׁמָּא יַטֶּה הַשֶּׁמֶן עַל פִּי הַנֵּר וְנִמְצָא מַבְעִיר. אִי נַמִּי שֶׁמָּא יַנִּיחַ הַנֵּר וְיֵצֵא, וַאֲנַן קַיְמָא לָן דְּנֵר שֶׁל שַׁבָּת חוֹבָה {ב}: <B>וְלֹא בְשֶׁמֶן שְׂרֵפָה.</B> שֶׁמֶן שֶׁל תְּרוּמָה שֶׁנִּטְמָא. וְאַמַּאי קָרֵי לֵיהּ שֶׁמֶן שְׂרֵפָה, הוֹאִיל וְלִשְׂרֵפָה עוֹמֵד, שֶׁהֲרֵי אָסוּר בַּאֲכִילָה. וּבְיוֹם טוֹב שֶׁחָל לִהְיוֹת בְּעֶרֶב שַׁבָּת עָסְקִינַן, שֶׁכְּשֶׁמַּדְלִיק הַנֵּר מִבְּעוֹד יוֹם נִמְצָא שׂוֹרֵף שֶׁמֶן טָמֵא שֶׁל תְּרוּמָה בְּיוֹם טוֹב, וַאֲנַן קַיְמָא לָן אֵין שׂוֹרְפִין קָדָשִׁים בְּיוֹם טוֹב, דִּכְתִיב (שְׁמוֹת יב) וְהַנּוֹתָר מִמֶּנּוּ עַד בֹּקֶר בָּאֵשׁ תִּשְׂרֹפוּ, וְדָרְשִׁינַן קְרָא הָכִי, וְהַנּוֹתָר מִמֶּנּוּ עַד בֹּקֶר רִאשׁוֹן {ג}, עַד בֹּקֶר שֵׁנִי עֲמֹד וְתִשְׂרְפֶנּוּ, שֶׁאֵין שׂוֹרְפִים הַנּוֹתָר בְּיוֹם טוֹב. וְהוּא הַדִּין לְכָל שְׁאָר קָדָשִׁים הַטְּעוּנִים שְׂרֵפָה {ד}: <B>וַחֲכָמִים אוֹמְרִים אֶחָד מְבֻשָּׁל וְאֶחָד שֶׁאֵינוֹ מְבֻשָּׁל אֵין מַדְלִיקִין בּוֹ.</B> וְתַנָּא קַמָּא נַמִּי אָמַר וְלֹא בְּחֵלֶב, כָּל חֵלֶב בְּמַשְׁמַע. אֶלָּא אִיכָּא בֵּין חֲכָמִים לְתַנָּא קַמָּא דְּחַד מִנַּיְהוּ סָבַר דְּשָׁרֵי לְהַדְלִיק בְּחֵלֶב מְבֻשָּׁל כְּשֶׁמְּעֹרָב בּוֹ שֶׁמֶן כָּל שֶׁהוּא, וְחַד אוֹסֵר אֲפִלּוּ עַל יְדֵי תַּעֲרֹבֶת שֶׁמֶן. וְלֹא נִתְבָּרֵר לְחַכְמֵי הַתַּלְמוּד מִי מִשְּׁנֵיהֶם הָאוֹסֵר וּמִי הַמַּתִּיר. וַהֲלָכָה כַּחֲכָמִים: 

~ פרק ב - משנה ב
<B>אֵין מַדְלִיקִין בְּשֶׁמֶן שְׂרֵפָה בְּיוֹם טוֹב.</B> טַעְמָא דְּמַתְנִיתִין דִּלְעֵיל קָאָמַר, מַה טַּעַם תְּנַן וְלֹא בְּשֶׁמֶן שְׂרֵפָה, לְפִי שֶׁאֵין מַדְלִיקִין בְּשֶׁמֶן שְׂרֵפָה בְּיוֹם טוֹב, שֶׁאֵין שׂוֹרְפִין קָדָשִׁים בְּיוֹם טוֹב: <B>אֵין מַדְלִיקִין בְּעִטְרָן.</B> פְּסֹלֶת שֶׁל זֶפֶת, וְרֵיחוֹ רַע בְּיוֹתֵר, וּמִיהוּ נִמְשָׁךְ אַחַר הַפְּתִילָה יוֹתֵר מִן הַזֶּפֶת מִפְּנֵי שֶׁהוּא רַךְ, הִלְכָּךְ אִלְמָלֵא מִפְּנֵי כְּבוֹד שַׁבָּת הָיוּ מַדְלִיקִין בּוֹ: <B>שֻׁמְשְׁמִין.</B> כָּךְ שְׁמוֹ בַּעֲרָבִי, וְהוּא זֶרַע דַּק מָתוֹק, וּבְאֶרֶץ יִשְׂרָאֵל מִמֶּנּוּ הַרְבֵּה: <B>שֶׁמֶן צְנוֹנוֹת.</B> שֶׁמֶן הַיּוֹצֵא מִזֶּרַע צְנוֹן: <B>פַּקּוּעוֹת.</B> דְּלַעַת מִדְבָּרִית: <B>נֵפְט.</B> מִין זֶפֶת הוּא, וְלָבָן וְרֵיחוֹ רַע. וַהֲלָכָה כַּחֲכָמִים שֶׁמַּדְלִיקִין בְּכָל הַשְּׁמָנִים, חוּץ מֵאוֹתָן הַפְּסוּלוֹת שֶׁנִּמְנוּ לְעֵיל בְּמַתְנִיתִין, וְחוּץ מִשֶּׁמֶן אֲפַרְסְמוֹן וְנֵפְט לָבָן, שֶׁכָּל אֶחָד מִשְּׁנֵי אֵלּוּ הַשְּׁמָנִים הוּא עָף וְשׂוֹרֵף, וְחָיְשִׁינַן שֶׁמָּא יַנִּיחֶנּוּ וְיֵצֵא. וְעוֹד יֵשׁ טַעַם אַחֵר לֶאֱסֹר בְּשֶׁמֶן אֲפַרְסְמוֹן, גְּזֵרָה שֶׁמָּא יִסְתַּפֵּק מִמֶּנּוּ מִפְּנֵי חֲשִׁיבוּתוֹ, וְקַיְמָא לָן הַנּוֹתֵן שֶׁמֶן בְּנֵר חַיָּב מִשּׁוּם מַבְעִיר, וְהַמִּסְתַּפֵּק מִמֶּנּוּ חַיָּב מִשּׁוּם מְכַבֶּה: 

~ פרק ב - משנה ג
<B>כָּל הַיּוֹצֵא מִן הָעֵץ אֵין מַדְלִיקִין בּוֹ.</B> לַעֲשׂוֹת מִמֶּנּוּ פְּתִילָה: <B>אֶלָּא פִשְׁתָּן.</B> דְּאִקְּרֵי עֵץ, כְּדִכְתִיב (יְהוֹשֻׁעַ ב) וַתִּטְמְנֵם בְּפִשְׁתֵּי הָעֵץ, וַאֲפִלּוּ הָכִי מַדְלִיקִין בִּפְתִילָה שֶׁעוֹשִׂין מִמֶּנּוּ. וְקַנְבּוֹס וְצֶמֶר גֶּפֶן לָאו יוֹצְאִין מִן הָעֵץ נִינְהוּ, אֶלָּא מִינֵי זֶרַע הֵן, הִלְכָּךְ מַדְלִיקִין בָּהֶן. וּפִשְׁתָּן נַמִּי מִין זֶרַע הוּא, וְלֹא אִיצְטְרִיךְ לְרִבּוּיֵהּ אֶלָּא מִשּׁוּם דְּאִקְּרֵי עֵץ, דִּכְתִיב וַתִּטְמְנֵם בְּפִשְׁתֵּי הָעֵץ: <B>אֵינוֹ מִטַּמֵּא טֻמְאַת אֹהָלִים.</B> אִם עָשָׂה מֵהֶן אֹהֶל וְהַמֵּת תַּחְתָּיו, הֲוֵי כִּשְׁאָר בַּיִת וְאֵינוֹ טָעוּן הַזָּאָה וּטְבִילָה, דְּאֹהֶל עַצְמוֹ אֵינוֹ מְקַבֵּל טֻמְאָה, אֶלָּא כֵּלִים שֶׁתַּחְתָּיו: <B>אֶלָּא פִשְׁתָּן.</B> שֶׁהָאֹהֶל עַצְמוֹ טָמֵא, כְּדִכְתִיב (בְּמִדְבָּר יט) וְהִזָּה עַל הָאֹהֶל, וְיָלְפִינַן אֹהֶל אֹהֶל מִמִּשְׁכָּן, דִּכְתִיב בֵּיהּ (שְׁמוֹת מ) וַיִּפְרֹשׂ אֶת הָאֹהֶל עַל הַמִּשְׁכָּן, וְלֹא הָיָה בְּאֹהֶל מִשְׁכָּן דָּבָר יוֹצֵא מִן הָעֵץ אֶלָּא פִשְׁתָּן, כְּדִכְתִיב (שָׁם כו) עֶשֶׂר יְרִיעוֹת שֵׁשׁ מָשְׁזָר: <B>שֶׁקִּפְּלָהּ.</B> כְּדֶרֶךְ שֶׁגּוֹדְלִין הַפְּתִילוֹת: <B>הִבְהֲבָהּ.</B> עַל הַשַּׁלְהֶבֶת כְּדֵי שֶׁתִּהְיֶה מְחֹרֶכֶת וְתַדְלִיק יָפֶה. וּבְבֶגֶד שֶׁיֵּשׁ בּוֹ שָׁלֹשׁ אֶצְבָּעוֹת עַל שָׁלֹשׁ אֶצְבָּעוֹת מְצֻמְצָמוֹת עָסְקִינַן: <B>טְמֵאָה הִיא.</B> דְּקִפּוּלָהּ אֵינוֹ מְבַטְּלָהּ מִתּוֹרַת בֶּגֶד, הוֹאִיל וְלֹא הִבְהֲבָהּ: <B>וְאֵין מַדְלִיקִין בָּהּ.</B> בְּיוֹם טוֹב שֶׁחָל לִהְיוֹת בְּעֶרֶב שַׁבָּת עָסְקִינַן, דְּשַׁיָּךְ בֵּיהּ אִסּוּר מֻקְצֶה, וְאֵין מַסִּיקִין בְּשִׁבְרֵי כֵּלִים שֶׁנִּשְׁבְּרוּ בּוֹ בַּיּוֹם דַּהֲווּ לְהוּ נוֹלָד, אֲבָל בְּכֵלִים מַסִּיקִין דְּהָא חָזוּ לְטִלְטוּל, וּדְכֻלֵּי עָלְמָא אִית לְהוּ הַמַּדְלִיק צָרִיךְ לְהַדְלִיק רֹב הַיּוֹצֵא מִן הַפְּתִילָה חוּץ לַנֵּר קֹדֶם שֶׁיְּסַלֵּק יָדָיו, הִלְכָּךְ טַעְמָא דְּרַבִּי אֱלִיעֶזֶר דְּאָמַר אֵין מַדְלִיקִין בָּהּ, קָסָבַר קִפּוּלָהּ לֹא בִּטְּלָהּ מִתּוֹרַת כְּלִי, וְכִי אַדְלִיק בָּהּ פּוּרְתָּא כֵּיוָן דְּשָׁלֹשׁ עַל שָׁלֹשׁ מְצֻמְצָמוֹת הָיוּ הֲוָה לֵיהּ שֶׁבֶר כְּלִי, דְּפָחוֹת מִשָּׁלֹשׁ עַל שָׁלֹשׁ לָאו כְּלִי הוּא, וְכִי מַדְלִיק בַּיָּדַיִם לְהַשְׁלִים רֹב הַיּוֹצֵא נִמְצָא שֶׁמַּדְלִיק בְּשֶׁבֶר כְּלִי שֶׁנִּשְׁבַּר בְּיוֹם טוֹב, דְּכִי אָמְרִינַן מַסִּיקִין בְּכֵלִים, דַּוְקָא שֶׁלֹּא יִגַּע בּוֹ אַחַר שֶׁנִּפְחַת. וְרַבִּי עֲקִיבָא אוֹמֵר מַדְלִיקִין בָּהּ, קָסָבַר קִפּוּלָהּ בִּטְּלָהּ מִתּוֹרַת כְּלִי מְכִי קִפְּלָהּ מֵעֶרֶב יוֹם טוֹב, דְּאֵין גּוֹדְלִין פְּתִילָה בְּיוֹם טוֹב, וְנִמְצָא שֶׁאֵין כָּאן שֶׁבֶר כְּלִי שֶׁנִּשְׁבַּר בְּיוֹם טוֹב, הִלְכָּךְ מַדְלִיקִין בָּהּ. וַהֲלָכָה כְּרַבִּי עֲקִיבָא: <B>טְהוֹרָה הִיא.</B> דְּקִפּוּלָהּ בִּטְּלָהּ מִתּוֹרַת בֶּגֶד וְהִיא כְּאִלּוּ אֵין בָּהּ שָׁלֹשׁ עַל שָׁלֹשׁ, וְכָל פָּחוֹת מִשָּׁלֹשׁ עַל שָׁלֹשׁ טָהוֹר מִלְּטַמֵּא, לֹא בִּנְגָעִים וְלֹא בְּטֻמְאַת מֵת: 

~ פרק ב - משנה ד
<B>שְׁפוֹפֶרֶת שֶׁל בֵּיצָה.</B> הַקְּלִפָּה הַקָּשָׁה הָעֶלְיוֹנָה שֶׁהַבֵּיצָה מֻנַּחַת בְּתוֹכָהּ: <B>בִּשְׁבִיל שֶׁתְּהֵא מְנַטֶּפֶת.</B> טִפָּה טִפָּה לְתוֹךְ הַנֵּר, וְטַעְמָא גְּזֵרָה שֶׁמָּא יִסְתַּפֵּק מִמֶּנּוּ, וְכֵיוָן שֶׁהִקְצָהוּ לְנֵר חַיָּב מִשּׁוּם מְכַבֶּה: <B>וַאֲפִלּוּ הִיא שֶׁל חֶרֶס.</B> דְּמָאִיס, אֲפִלּוּ הָכִי גָּזְרִינַן, שֶׁכֵּיוָן שֶׁאֵין הַפְּתִילָה הַדּוֹלֶקֶת בְּתוֹךְ הַכְּלִי שֶׁיֵּשׁ בּוֹ הַשֶּׁמֶן, אָתֵי לְאִסְתַּפּוּקֵי מִנֵּיהּ, דְּסָבַר אֵין כָּאן מִשּׁוּם מְכַבֶּה: <B>וְרַבִּי יְהוּדָה מַתִּיר.</B> דְּלֹא גָּזַר דִּלְמָא אָתֵי לְאִסְתַּפּוּקֵי מִנֵּיהּ, שֶׁהֲרֵי הוּא רוֹאֶה הַשֶּׁמֶן נוֹטֵף עַל הַפְּתִילָה שֶׁתַּחְתָּיו: <B>אִם חִבְּרָהּ הַיּוֹצֵר מִתְּחִלָּה כוּ'.</B> וְהוּא הַדִּין אִם חִבְּרָהּ בַּעַל הַבַּיִת {ו} בְּסִיד אוֹ בְּחַרְסִית מֵעֶרֶב שַׁבָּת לֵיכָּא לְמֵיחַשׁ, דְּמִשּׁוּם אִסּוּרָא דְּשַׁבָּת בָּדֵיל מִנֵּיהּ: <B>וְיִתֵּן רֹאשׁ הַפְּתִילָה.</B> שֶׁהוּא יוֹצֵא מִן הַצַּד לִשְׁאֹב הַשֶּׁמֶן וְנִמְשָׁךְ דֶּרֶךְ הַפְּתִילָה לָרֹאשׁ הַדּוֹלֵק. וְאַשְׁמְעִינַן מַתְנִיתִין פְּלֻגְתָּא דְּרַבִּי יְהוּדָה וְרַבָּנָן בִּשְׁפוֹפֶרֶת שֶׁל בֵּיצָה, וּבְחֶרֶס, וּבִקְעָרָה. דְּאִי אַשְׁמְעִינַן שְׁפוֹפֶרֶת שֶׁל בֵּיצָה, בְּהָא קָאָמְרִי רַבָּנָן, דְּכֵיוָן דְּלֹא מְאִיסָא אָתֵי לְאִסְתַּפּוּקֵי מִינַּהּ, אֲבָל שֶׁל חֶרֶס דְּמָאִיס אֵימָא מוֹדוּ לֵיהּ לְרַבִּי יְהוּדָה. וְאִי אַשְׁמְעִינַן שֶׁל חֶרֶס, בְּהָא קָאָמַר רַבִּי יְהוּדָה, אֲבָל בְּהַהִיא אֵימָא מוֹדֶה לְהוּ לְרַבָּנָן. וְאִי אַשְׁמְעִינַן הָנֵי תַּרְתֵּי, בְּהָא קָאָמַר רַבִּי יְהוּדָה, מִפְּנֵי שֶׁהַשְּׁפוֹפֶרֶת שֶׁל בֵּיצָה וְהַחֶרֶס מֻנָּחִים בְּתוֹךְ חֲלַל הַנֵּר לְמַעְלָה, וְלֹא מַפְסִיק מִידֵי בֵּין הַנֵּר וּבֵינָם, וְלֵיכָּא לְמִגְזַר שֶׁמָּא יִסְתַּפֵּק, דְּבָדֵיל מִנֵּיהּ, אֲבָל בִּקְעָרָה דְּמַפְסְקָא, שֶׁהֲרֵי אֵצֶל הַנֵּר מֻנַּחַת וְיֵשׁ כָּאן הֶפְסֵק וְלֵיכָּא לְמֵימַר גּוּפֵיהּ הוּא, אֵימָא מוֹדֶה דְּנִגְזֹר. וְאִי אַשְׁמְעִינַן בְּהַהִיא, בְּהַהִיא קָאָמְרִי רַבָּנָן, אֲבָל בְּהָנָךְ תַּרְתֵּי מוֹדוּ לְרַבִּי יְהוּדָה, צְרִיכָא {ז}. וַהֲלָכָה כַּחֲכָמִים: 

~ פרק ב - משנה ה
<B>מִפְּנֵי עוֹבְדֵי כּוֹכָבִים.</B> כְּגוֹן פַּרְסִיִּים שֶׁאֵין מַנִּיחִין לְהַדְלִיק אוֹר בְּיוֹם אֵידָם אֶלָּא בְּבֵית עֲבוֹדַת כּוֹכָבִים שֶׁלָּהֶם: <B>מִפְּנֵי לִסְטִים.</B> שֶׁלֹּא יִרְאוּ שֶׁיֵּשׁ שָׁם אָדָם וְיָבֹאוּ עָלָיו: <B>מִפְּנֵי רוּחַ רָעָה.</B> הַשּׁוֹרָה עָלָיו, וּכְשֶׁאֵינוֹ רוֹאֶה נוֹחַ לוֹ. וְרַמְבַּ"ם פֵּרֵשׁ רוּחַ רָעָה, מִין מִמִּינֵי הַחֹלִי הַבָּא לְבַעֲלֵי הַמָּרָה הַשְּׁחוֹרָה, שֶׁלֹּא יָנוּחוּ אֶלָּא כְּשֶׁיֵּשְׁבוּ בַּחֹשֶׁךְ וּבְהַסְתָּרָה מִבְּנֵי אָדָם: <B>וְאִם בִּשְׁבִיל הַחוֹלֶה שֶׁיִּישַׁן פָּטוּר.</B> הַאי חוֹלֶה, חוֹלֶה שֶׁיֵּשׁ בּוֹ סַכָּנָה הוּא, דְּאִלּוּ מְכַבֶּה בִּשְׁבִיל חוֹלֶה שֶׁאֵין בּוֹ סַכָּנָה חַיָּב לְמַאי דְּסָבַר הַאי תַּנָּא דִּמְלָאכָה שֶׁאֵינָהּ צְרִיכָה לְגוּפָהּ חַיָּב עָלֶיהָ. וְכֵן מִפְּנֵי עוֹבְדֵי כּוֹכָבִים, מִפְּנֵי לִסְטִים, מִפְּנֵי רוּחַ רָעָה, כֻּלְּהוּ אִית בְּהוּא סַכָּנָה. וּבְדִין הוּא דְּלִתְנֵי מֻתָּר, אֶלָּא מִשּׁוּם דְּבָעֵי לְמִתְנֵי סֵיפָא חַיָּב, תָּנָא רֵישָׁא פָּטוּר: <B>כְּחָס עַל הַפְּתִילָה חַיָּב.</B> וְאַף עַל גַּב דְּאֵינוֹ צָרִיךְ לְגוּף הַכִּבּוּי אֶלָּא לְצֹרֶךְ דָּבָר אַחֵר, שֶׁלֹּא תִּדְלַק הַפְּתִילָה אוֹ שֶׁלֹּא יִפְקַע הַנֵּר, חַיָּב, דִּמְלָאכָה שֶׁאֵינָהּ צְרִיכָה לְגוּפָהּ חַיָּב עָלֶיהָ: <B>פּוֹטֵר בְּכֻלָּן חוּץ מִן הַפְּתִילָה.</B> שֶׁאֵין לְךָ כִּבּוּי הַצָּרִיךְ לְגוּפוֹ, אֶלָּא כִּבּוּי שֶׁל פֶּחָמִים, וְכִבּוּי שֶׁל הִבְהוּב פְּתִילָה, שֶׁעוֹשֶׂה הַכִּבּוּי לְהַאֲחִיז הָאוּר מַהֵר כְּשֶׁיִּרְצֶה לְהַדְלִיקוֹ. וְאֵין הֲלָכָה כְּרַבִּי יוֹסֵי: <B>שֶׁהוּא עוֹשָׂהּ פֶּחָם.</B> שֶׁהוּא מִתְכַּוֵּן לַעֲשׂוֹתָהּ עַכְשָׁיו בְּכִבּוּי זֶה פֶּחָם, שֶׁתְּהֵא מְהוּבְהֶבֶת לְהָאִיר יָפֶה {י}: 

~ פרק ב - משנה ו
<B>בִּשְׁעַת לֵדָתָן.</B> בִּשְׁעַת סַכָּנָה מְזֻמָּן פֻּרְעָנוּתָא: <B>וּבַחַלָּה וּבְהַדְלָקַת הַנֵּר.</B> לְפִי שֶׁצָּרְכֵי הַבַּיִת הֵן וְהִיא מְצוּיָה בַּבַּיִת, תְּלוּיִין בָּהּ: 

~ פרק ב - משנה ז
<B>צָרִיךְ אָדָם לוֹמַר בְּתוֹךְ בֵּיתוֹ.</B> וְצָרִיךְ לְמֵמְרִינְהוּ בְּנִיחוּתָא כִּי הֵיכִי דִּלְקַבְּלוּ מִנֵּיהּ: <B>עִם חֲשֵׁכָה.</B> כְּשֶׁהוּא סָמוּךְ לַחֲשֵׁכָה וְיֵשׁ עֲדַיִן שְׁהוּת בַּיּוֹם לְעַשֵּׂר וּלְעָרֵב, אֲבָל קֹדֶם לַחֲשֵׁכָה הַרְבֵּה לֹא, דִּלְמָא פָּשְׁעִי וְאָמְרֵי עֲדַיִן יֵשׁ שְׁהוּת בַּיּוֹם: <B>עִשַּׂרְתֶּם.</B> לִסְעוּדַת שַׁבָּת, שֶׁאַף אֲכִילַת עֲרַאי שֶׁל שַׁבָּת קוֹבַעַת לְמַעֲשֵׂר: <B>עֵרַבְתֶּם.</B> עֵרוּבֵי תְּחוּמִין וַחֲצֵרוֹת {יא}. וְהָנֵי תַּרְתֵּי שַׁיָּךְ לְמֵמְרִינְהוּ בִּלְשׁוֹן שְׁאֵלָה, דְּשֶׁמָּא כְּבָר עָשׂוּ, אֲבָל בְּנֵר לֹא שַׁיָּךְ לְמֵימַר הִדְלַקְתֶּם אֶת הַנֵּר, דְּדָבָר הַנִּרְאֶה לָעַיִן הוּא אִי אַדְלִיק אִי לֹא אַדְלִיק: <B>סָפֵק חֲשֵׁכָה.</B> מִתְּחִלַּת שְׁקִיעַת הַחַמָּה כָּל זְמַן שֶׁנִּרְאֶה כּוֹכָב אֶחָד בִּלְבַד וַדַּאי יוֹם, וְכָל זְמַן שֶׁנִּרְאִים שְׁנֵי כּוֹכָבִים בֵּינוֹנִים הוּא סָפֵק חֲשֵׁכָה, וְקָרוּי בֵּין הַשְּׁמָשׁוֹת, וְנוֹתְנִים עָלָיו חֻמְרֵי יוֹם וְחֻמְרֵי לַיְלָה, וּמִשֶּׁיֵּרָאוּ שְׁלֹשָׁה כּוֹכָבִים בֵּינוֹנִים הוּא וַדַּאי לַיְלָה לְכָל דָּבָר: <B>אֵין מְעַשְּׂרִין אֶת הַוַּדַּאי.</B> דְּתִקּוּן מַעֲלְיָא הוּא. וְאַף עַל גַּב דְּאֵינוֹ אָסוּר אֶלָּא מִשּׁוּם שְׁבוּת, קָסָבַר הַאי תַּנָּא דְּגָזְרוּ עַל הַשְּׁבוּת אַף בֵּין הַשְּׁמָשׁוֹת {יב}: <B>וְאֵין מַטְבִּילִין אֶת הַכֵּלִים.</B> לְהַעֲלוֹתָן מִידֵי טֻמְאָתָן, דַּהֲוֵי כִּמְתַקֵּן כְּלִי, וְאִית בֵּיהּ נַמִּי שְׁבוּת: <B>וְאֵין מַדְלִיקִין אֶת הַנֵּרוֹת.</B> כָּל שֶׁכֵּן, דִּסְפֵקָא דְּאוֹרַיְתָא הוּא, וְזוֹ וְאֵין צָרִיךְ לוֹמַר זוֹ קָתָנֵי. וְרַבּוֹתַי פֵּרְשׁוּ וְאֵין מַדְלִיקִין אֶת הַנֵּרוֹת, אֵין אוֹמְרִים לְנָכְרִי לְהַדְלִיק: <B>אֲבָל מְעַשְּׂרִים אֶת הַדְּמַאי.</B> וְלֹא דָּמִי לִמְתַקֵּן, דְּרֹב עַמֵּי הָאָרֶץ מְעַשְּׂרִין הֵן: <B>וּמְעָרְבִין.</B> עֵרוּבֵי חֲצֵרוֹת, דְּחֻמְרָא בְּעָלְמָא הוּא, אֲבָל לֹא עֵרוּבֵי תְּחוּמִין, דְּיֵשׁ לָהֶם סֶמֶךְ מִקְּרָאֵי: <B>וְטוֹמְנִין אֶת הַחַמִּין.</B> בְּדָבָר שֶׁאֵינוֹ מוֹסִיף הֶבֶל, דְּאִלּוּ בְּדָבָר הַמּוֹסִיף הֶבֶל אֲפִלּוּ מִבְּעוֹד יוֹם אָסוּר. וְטַעְמָא דְּטוֹמְנִין אֶת הַחַמִּין בֵּין הַשְּׁמָשׁוֹת בְּדָבָר שֶׁאֵינוֹ מוֹסִיף הֶבֶל, שֶׁלֹּא אָסְרוּ לְהַטְמִין אֶת הַחַמִּין בְּשַׁבָּת עַצְמוֹ בְּדָבָר שֶׁאֵינוֹ מוֹסִיף הֶבֶל אֶלָּא גְּזֵרָה שֶׁמָּא יִמְצָא קְדֵרָתוֹ שֶׁנִּצְטַנְּנָה וְיַרְתִּיחֶנָּה בָּאוּר וְנִמְצָא מְבַשֵּׁל בְּשַׁבָּת, וּבֵין הַשְּׁמָשׁוֹת לֵיכָּא לְמִגְזַר בְּהָכִי, דִּסְתָם קְדֵרוֹת בֵּין הַשְּׁמָשׁוֹת רוֹתְחוֹת הֵן וְלֵיכָּא לְמֵיחַשׁ שֶׁמָּא נִצְטַנְּנָה וְיַרְתִּיחֶנָּה, הִלְכָּךְ טוֹמְנִין אֶת הַחַמִּין בֵּין הַשְּׁמָשׁוֹת אַף עַל פִּי שֶׁאֵין טוֹמְנִין בְּשַׁבָּת: 

^ פרק ג

~ פרק ג - משנה א
<B>כִּירָה.</B> מָקוֹם עָשׂוּי בָּאָרֶץ כְּדֵי שְׁפִיתַת שְׁתֵּי קְדֵרוֹת, וְהָאֵשׁ עוֹבֶרֶת תַּחַת שְׁתֵּי הַקְּדֵרוֹת {א}: <B>בִּגְבָבָא.</B> עֵצִים דַּקִּים כְּקַשׁ שֶׁגּוֹבְבִין מִן הַשָּׂדֶה: <B>נוֹתְנִים עָלֶיהָ תַּבְשִׁיל.</B> מֵעֶרֶב שַׁבָּת, לְהַשְׁהוֹתוֹ שָׁם בְּשַׁבָּת: <B>בְּגֶפֶת.</B> פְּסֹלֶת שֶׁל זֵיתִים וְשׁוּמְשְׁמִין לְאַחַר שֶׁהוֹצִיאוּ שַׁמְנָן: <B>לֹא יִתֵּן.</B> מֵעֶרֶב שַׁבָּת כְּדֵי לְהַשְׁהוֹתָהּ שָׁם בְּשַׁבָּת {ב}: <B>עַד שֶׁיִּגְרֹף.</B> הַגֶּחָלִים וְיוֹצִיאֵם מִן הַכִּירָה: <B>אוֹ שֶׁיִּתֵּן הָאֵפֶר.</B> עַל גַּבֵּי גֶּחָלִים לְכַסּוֹתָם וּלְצַנְּנָם. וְטַעְמָא, גְּזֵרָה שֶׁמָּא יֶחְתֶּה בַּגֶּחָלִים בְּשַׁבָּת כְּדֵי לְמַהֵר בִּשּׁוּלוֹ. וְדַוְקָא בְּתַבְשִׁיל שֶׁלֹּא בָּשַׁל כָּל צָרְכּוֹ, אוֹ אֲפִלּוּ בָּשַׁל כָּל צָרְכּוֹ וּמִצְטַמֵּק וְיָפֶה לוֹ, הוּא דְּגָזְרִינַן שֶׁמָּא יֶחְתֶּה {ג}, אֲבָל תַּבְשִׁיל שֶׁלֹּא בָּשַׁל כְּלָל אוֹ בָּשַׁל כָּל צָרְכּוֹ וּמִצְטַמֵּק וְרַע לוֹ, מֻתָּר לְהַשְׁהוֹתוֹ עַל גַּבֵּי כִּירָה אַף עַל פִּי שֶׁאֵינָהּ גְּרוּפָה וּקְטוּמָה, וְלֹא חָיְשִׁינַן שֶׁמָּא יֶחְתֶּה, הוֹאִיל וְהֵסִיחַ דַּעְתּוֹ מִמֶּנּוּ. וְכֵן תַּבְשִׁיל שֶׁבָּשַׁל כָּל צָרְכּוֹ וְהִשְׁלִיךְ בְּתוֹכוֹ אֵבֶר חַי סָמוּךְ לְבֵין הַשְּׁמָשׁוֹת, נַעֲשָׂה הַכֹּל כְּתַבְשִׁיל שֶׁלֹּא בָּשַׁל כְּלָל, שֶׁהֲרֵי הֵסִיחַ דַּעְתּוֹ מִמֶּנּוּ: <B>בֵּית שַׁמַּאי אוֹמְרִים.</B> מַיִם חַמִּין נוֹתְנִין עַל גַּבֵּי כִּירָה לְאַחַר שֶׁגָּרַף, דְּלֹא צְרִיכִי לְבִשּׁוּלֵי וְלֵיכָּא לְמִגְזַר שֶׁמָּא יֶחְתֶּה: <B>אֲבָל לֹא תַבְשִׁיל.</B> אַף עַל פִּי שֶׁגָּרַף, שֶׁאִי אֶפְשָׁר לְגָרֵף כָּל הַגֶּחָלִים עַד שֶׁלֹּא יִשָּׁאֵר שָׁם נִיצוֹץ אֶחָד, וְאָתֵי לְחַתּוֹיֵי מֵאַחַר דְּנִיחָא לֵיהּ בְּבִשּׁוּלֵיהּ: <B>בֵּית שַׁמַּאי אוֹמְרִים נוֹטְלִים וְכוּ'.</B> אֲפִלּוּ חַמִּין דְּשָׁרִינַן לְהַשְׁהוֹת עַל גַּבֵּי כִּירָה גְּרוּפָה וְשֶׁנָּתַן אֶת הָאֵפֶר, לְאַחַר שֶׁנְּטָלָן אֵין מַחֲזִירִין דְּמֵחֲזֵי כִּמְבַשֵּׁל בְּשַׁבָּת: <B>וּבֵית הִלֵּל אוֹמְרִים.</B> בֵּין חַמִּין בֵּין תַּבְשִׁיל יְכוֹלִין לְהַחְזִיר לְאַחַר שֶׁנְּטָלָן. וְלֹא שָׁרוּ בֵּית הִלֵּל לְהַחְזִיר אֶלָּא בְּעוֹדָן בְּיָדוֹ, שֶׁלֹּא הֵנִיחָן עַל גַּבֵּי דָּבָר אַחֵר, אֲבָל לְאַחַר שֶׁהֵנִיחָן בַּקַּרְקַע אוֹ עַל גַּבֵּי דָּבָר אַחֵר אָסוּר לְהַחְזִירָן אֲפִלּוּ לְבֵית הִלֵּל, דַּהֲוֵי כְּמַטְמִין לְכַתְּחִלָּה בְּשַׁבָּת {ד}: 

~ פרק ג - משנה ב
<B>תַּנּוּר.</B> מִתּוֹךְ שֶׁצַּר לְמַעְלָה וְרָחָב לְמַטָּה נִקְלָט חֻמּוֹ לְתוֹכוֹ טְפֵי מִכִּירָה, וַאֲפִלּוּ הִסִּיקוּהוּ בְּקַשׁ וּבִגְבָבָא חָיְשִׁינַן שֶׁמָּא יֶחְתֶּה, דִּלְעוֹלָם אֵינוֹ מֵסִיחַ דַּעְתּוֹ מִמֶּנּוּ: <B>בֵּין מֵעַל גַּבָּיו.</B> לִסְמֹךְ אֵצֶל דָּפְנוֹ: <B>כֻּפָּח.</B> עָשׂוּי כְּכִירָה, אֶלָּא שֶׁאָרְכּוֹ כְּרָחְבּוֹ וְאֵין בּוֹ אֶלָּא מְקוֹם שְׁפִיתַת קְדֵרָה אַחַת, וְהָאֵשׁ עוֹבֶרֶת תַּחְתֶּיהָ, וְהֶבְלוֹ רַב מֵהֶבֶל הַכִּירָה, שֶׁהַכִּירָה פְּתוּחָה מִלְּמַעְלָה שִׁעוּר שְׁתֵּי קְדֵרוֹת וְהַכֻּפָּח אֵין פָּתוּחַ אֶלָּא שִׁעוּר קְדֵרָה אַחַת, וּפָחוֹת מֵהֶבֶל הַתַּנּוּר: 

~ פרק ג - משנה ג
<B>אֵין נוֹתְנִין.</B> בְּשַׁבָּת: <B>בֵּיצָה בְצַד הַמֵּחַם.</B> קוּמְקוּם שֶׁל נְחֹשֶׁת שֶׁמְּחַמְּמִים בּוֹ הַמַּיִם עַל גַּבֵּי הָאֵשׁ {ו}: <B>שֶׁתִּתְגַּלְגֵּל.</B> שֶׁתִּצָּלֶה קְצָת עַד שֶׁתְּהֵא מְגֻלְגֶּלֶת כְּלוֹמַר מְעֹרֶבֶת: <B>וְלֹא יַפְקִיעֶנָּה בְסוּדָרִין.</B> לֹא יִשְׁבְּרֶנָּה עַל סוּדָר שֶׁהוּחַם בַּחַמָּה כְּדֵי שֶׁתִּצָּלֶה בּוֹ, דְּגָזְרִינַן תּוֹלְדוֹת חַמָּה אַטּוּ תּוֹלְדוֹת הָאוּר: <B>וְרַבִּי יוֹסֵי מַתִּיר.</B> דְּסָבַר לֹא גָּזְרִינַן תּוֹלְדוֹת חַמָּה אַטּוּ תּוֹלְדוֹת הָאוּר. וְאֵין הֲלָכָה כְּרַבִּי יוֹסֵי: <B>לֹא יַטְמִינֶנָּה בְחֹל וּבַאֲבַק דְּרָכִים.</B> שֶׁהוּחְמוּ מִכֹּחַ הַחַמָּה, וּבְהָא לֹא שָׁרֵי רַבִּי יוֹסֵי, דְּגָזַר חֹל אַטּוּ רֶמֶץ, הוֹאִיל וְתַרְוַיְהוּ דֶּרֶךְ הַטְמָנָה אָתֵי לְמֵימַר מַה לִּי רֶמֶץ מַה לִּי חֹל. אִי נַמִּי גָּזַר רַבִּי יוֹסֵי שֶׁמָּא יָזִיז עָפָר מִמְּקוֹמוֹ, שֶׁמָּא לֹא יְהֵא שָׁם חֹל עָקוּר כְּכָל הַצֹּרֶךְ, וְאָתֵי לַאֲזוּזֵי עָפָר הַדָּבוּק {ז}, וַהֲוֵי תּוֹלָדָה דְּחוֹרֵשׁ: 

~ פרק ג - משנה ד
<B>סִלּוֹן.</B> צִנּוֹר שֶׁמַּמְשִׁיכִין הַמַּיִם לְתוֹכוֹ, וְהָיָה אוֹתוֹ צִנּוֹר מְשֻׁקַּע בְּחַמֵּי טְבֶרְיָא וּמִתְחַמֵּם מִכֹּחַ אוֹתָם הַמַּיִם הַחַמִּים, וּכְשֶׁהָיוּ הַמַּיִם צוֹנְנִין נִמְשָׁכִין בְּתוֹכוֹ מִתְחַמְּמִין בְּאוֹתוֹ סִלּוֹן שֶׁנִּתְחַמֵּם בְּתוֹךְ חֲמֵי טְבֶרְיָא. וְאָמְרוּ חֲכָמִים שֶׁהַמַּיִם שֶׁנִּמְשְׁכוּ בְּאוֹתוֹ צִנּוֹר בְּשַׁבָּת {ח} דִּינָם כְּדִין חַמִּין שֶׁהוּחְמוּ בְּשַׁבָּת, שֶׁאֲסוּרִים לִרְחֹץ בָּהֶן אֲפִלּוּ אֵבֶר קָטָן, וַאֲסוּרִים אַף בִּשְׁתִיָּה. וְהַמַּיִם שֶׁעוֹבְרִים בּוֹ בְּיוֹם טוֹב דִּינָם כְּדִין חַמִּין שֶׁהוּחְמוּ בְּיוֹם טוֹב, שֶׁאֲסוּרִים לִרְחֹץ בָּהֶם כָּל הַגּוּף, אֲבָל מֻתָּר לִרְחֹץ בָּהֶן יָדָיו וְרַגְלָיו, וּמֻתָּרִין בִּשְׁתִיָּה, וַהֲלָכָה כַּחֲכָמִים. וְחָזְרוּ בָּהֶם אַנְשֵׁי טְבֶרְיָא וְשָׁבְרוּ אֶת הַסִּלּוֹן: <B>מוּלְיָאר.</B> פֵּרְשׁוּ בַּגְּמָרָא מַיִם מִבִּפְנִים וְגֶחָלִים מִבַּחוּץ, וְהוּא כְּלִי שֶׁיֵּשׁ לוֹ בֵּית קִבּוּל קָטָן אֵצֶל דָּפְנוֹ מִבַּחוּץ מְחֻבָּר לוֹ, וְנוֹתְנִים שָׁם גֶּחָלִים, וְהַמַּיִם בְּקִבּוּלוֹ הַגָּדוֹל, וְאִם גְּרָפוּהוּ מִן הַגֶּחָלִים מִבְּעוֹד יוֹם שׁוֹתִין מִן הַמַּיִם שֶׁבְּקִבּוּלוֹ הַגָּדוֹל בְּשַׁבָּת, וְאַף עַל פִּי שֶׁהֻחֲמוּ קְצָת מֵחֲמַת כְּלִי, לְפִי שֶׁאֵינוֹ מוֹסִיף הֶבֶל אֶלָּא מְשַׁמֵּר וּמְקַיֵּם חֹם שֶׁלָּהֶם שֶׁלֹּא יִצְטַנְּנוּ: <B>אַנְטִיכִי.</B> הוּא כְּלִי נְחֹשֶׁת שֶׁיֵּשׁ לוֹ שְׁתֵּי שׁוּלַיִם וּמְשִׂימִין הַמַּיִם לְמַעְלָה וְהָאֵשׁ לְמַטָּה בֵּין שְׁתֵּי הַשּׁוּלַיִם, וּמִתּוֹךְ שֶׁהָאֵשׁ לְמַטָּה בֵּין שְׁתֵּי הַשּׁוּלַיִם חֻמּוֹ נִשְׁאָר הַרְבֵּה, וְאַף עַל פִּי שֶׁגָּרַף הַגֶּחָלִים מֵעֶרֶב שַׁבָּת הַמַּיִם מִתְחַמְּמִים בּוֹ בְּשַׁבָּת {י}, לְפִיכָךְ אֵין שׁוֹתִים מֵהֶם בְּשַׁבָּת: 

~ פרק ג - משנה ה
<B>הַמֵּחַם.</B> קוּמְקוּם שֶׁל נְחֹשֶׁת שֶׁמְּשִׂימִין אוֹתוֹ עַל גַּב הָאֵשׁ לְחַמֵּם הַמַּיִם שֶׁבְּתוֹכוֹ: <B>שֶׁפִּנָּהוּ.</B> מֵעַל הַכִּירָה וְיֵשׁ בְּתוֹכוֹ מַיִם חַמִּין: <B>לֹא יִתֵּן לְתוֹכוֹ.</B> מַיִם מֻעָטִים כְּדֵי שֶׁיִּתְחַמְּמוּ מִן הַמַּיִם הַחַמִּין שֶׁנִּשְׁאֲרוּ בְּתוֹךְ הַמֵּחַם, דַּהֲוָה לֵיהּ כִּמְבַשֵּׁל בְּשַׁבָּת: <B>אֲבָל נוֹתֵן לְתוֹכוֹ.</B> מַיִם מְרֻבִּים עַד שֶׁיָּשׁוּבוּ הַכֹּל פּוֹשְׁרִין: <B>אוֹ לְתוֹךְ הַכּוֹס.</B> וְאַף עַל פִּי שֶׁהוּא כְּלִי שֵׁנִי, דַּוְקָא לְהַפְשִׁירָן מֻתָּר, אֲבָל מֻעָטִים כְּדֵי שֶׁיֻּחֲמוּ לֹא, דִּסְבִירָא לֵיהּ לְהַאי תַּנָּא דִּכְלִי שֵׁנִי מְבַשֵּׁל. וּלְקַמָּן תַּנִּינַן אֲבָל נוֹתֵן הוּא לְתוֹךְ הַקְּעָרָה, דְּמַשְׁמַע דִּכְלִי שֵׁנִי אֵינוֹ מְבַשֵּׁל. וַהֲלָכָה דִּכְלִי שֵׁנִי אֵינוֹ מְבַשֵּׁל: <B>שֶׁהֶעֱבִירָן.</B> מִן הָאוּר: <B>מְרֻתָּחִין.</B> בֵּין הַשְּׁמָשׁוֹת: <B>לֹא יִתֵּן לְתוֹכָן תְּבָלִין.</B> מִשֶּׁתֶּחְשַׁךְ, דִּכְלִי רִאשׁוֹן כָּל זְמַן שֶׁרוֹתֵחַ מְבַשֵּׁל: <B>אֲבָל נוֹתֵן הוּא לְתוֹךְ הַקְּעָרָה.</B> דִּכְלִי שֵׁנִי אֵינוֹ מְבַשֵּׁל: <B>תַּמְחוּי.</B> כְּמִין קְעָרָה גְּדוֹלָה שֶׁמְּעָרֶה כָּל הָאִלְפָּס לְתוֹכוֹ וּמִשָּׁם מְעָרֶה לַקְּעָרוֹת: <B>לַכֹּל הוּא נוֹתֵן.</B> אֲפִלּוּ לִכְלִי רִאשׁוֹן: <B>חוּץ מִדָּבָר שֶׁיֶּשׁ בּוֹ חֹמֶץ אוֹ צִיר.</B> הַנּוֹטֵף מִמְּלִיחַת דָּגִים, שֶׁהֵם מְבַשְּׁלִין הַתְּבָלִין, וְאֵין הֲלָכָה כְּרַבִּי יְהוּדָה. וְדַוְקָא תְּבָלִין הוּא דְּאָסוּר לִתֵּן בִּכְלִי רִאשׁוֹן אֲפִלּוּ לְאַחַר שֶׁהֶעֱבִירוֹ מִן הָאוּר, אֲבָל מֶלַח אֲפִלּוּ בִּכְלִי רִאשׁוֹן לֹא בָּשְׁלָהּ, אֶלָּא עַל גַּבֵּי הָאוּר בִּלְבַד, לְפִיכָךְ מֻתָּר לָתֵת מֶלַח אֲפִלּוּ בִּכְלִי רִאשׁוֹן לְאַחַר שֶׁהֶעֱבִירוֹ מִן הָאוּר: 

~ פרק ג - משנה ו
<B>אֵין נוֹתְנִין.</B> בְּשַׁבָּת: <B>כְּלִי תַּחַת הַנֵּר לְקַבֵּל בּוֹ אֶת הַשֶּׁמֶן.</B> הַמְּטַפְטֵף, מִשּׁוּם דְּשֶׁמֶן מֻקְצֶה הוּא וְאָסוּר לְבַטֵּל כְּלִי מֵהֵיכָנוֹ, כְּלוֹמַר לְהוֹשִׁיב כְּלִי בְּמָקוֹם שֶׁלֹּא יוּכַל עוֹד לִטְּלוֹ מִשָּׁם, דַּהֲוָה לֵיהּ כְּקוֹבֵעַ לוֹ מָקוֹם וּמְחַבְּרוֹ בְּטִיט, וְדָמִי לִמְלָאכָה, וּכְלִי זֶה מִשֶּׁיִּפֹּל בּוֹ הַשֶּׁמֶן מֻקְצֶה הוּא וְאָסוּר לְטַלְטְלוֹ: <B>אֵין נֵאוֹתִין.</B> אֵין נֶהֱנִין מִן הַשֶּׁמֶן הַמְּטַפְטֵף מִן הַנֵּר בְּשַׁבָּת, לְפִי שֶׁאֵינוֹ מִן הַמּוּכָן, שֶׁכְּבָר הֻקְצָה לְהַדְלָקָה: <B>מְטַלְטְלִין נֵר חָדָשׁ.</B> שֶׁאֵינוֹ מָאוּס וְחָזֵי לְאִשְׁתַּמוּשֵׁי בֵּיהּ: <B>אֲבָל לֹא יָשָׁן.</B> דְּמֻקְצֶה מֵחֲמַת מִאוּס הוּא: <B>חוּץ מִן הַנֵּר הַדּוֹלֵק.</B> בְּעוֹד שֶׁהוּא דּוֹלֵק אָסוּר, גְּזֵרָה שֶׁמָּא יְכַבֶּה. וְלֵית לֵיהּ לְרַבִּי שִׁמְעוֹן מֻקְצֶה מֵחֲמַת מִאוּס, וְלֹא מֻקְצֶה מֵחֲמַת אִסּוּר. וְאֵין הֲלָכָה כְּרַבִּי שִׁמְעוֹן שֶׁמַּתִּיר לְטַלְטֵל כָּל הַנֵּרוֹת חוּץ מִן הַנֵּר הַדּוֹלֵק, שֶׁנֵּר שֶׁהִדְלִיקוּהוּ לְלֵילֵי שַׁבָּת אַף עַל פִּי שֶׁכָּבָה אָסוּר לְטַלְטְלוֹ כָּל אוֹתוֹ שַׁבָּת, דְּמִגּוֹ דְּאִתְקְצַאי לְבֵין הַשְּׁמָשׁוֹת אִתְקְצַאי לְכֻלֵּי יוֹמָא, אֲבָל בִּשְׁאָר נֵרוֹת הֲלָכָה כְּמוֹתוֹ, שֶׁאֵין מֻקְצֶה לְשַׁבָּת אֶלָּא מֻקְצֶה מֵחֲמַת חֶסְרוֹן כִּיס, דְּמוֹדֶה בֵּיהּ רַבִּי שִׁמְעוֹן: <B>נוֹתְנִים כְּלִי תַחַת הַנֵּר.</B> בְּשַׁבָּת לְקַבֵּל נִיצוֹצוֹת שֶׁל שַׁלְהֶבֶת הַנּוֹטְפוֹת מִן הַנֵּר, כְּדֵי שֶׁלֹּא יִדָּלֵק מַה שֶּׁתַּחְתָּיו, דְּנִיצוֹצוֹת אֵין בָּהֶם מַמָּשׁ, וְאֵין הַכְּלִי מְבֻטָּל מֵהֵיכָנוֹ בַּהֲכִי: <B>וְלֹא יִתֵּן לְתוֹכוֹ מַיִם.</B> וַאֲפִלּוּ מֵעֶרֶב שַׁבָּת, דְּגָזְרִינַן עֶרֶב שַׁבָּת אַטּוּ שַׁבָּת, וּבְשַׁבָּת אִי הֲוָה עָבֵיד כִּי הַאי גַּוְנָא הֲוֵי מְכַבֶּה {יב} וְחַיָּב, הִלְכָּךְ בְּעֶרֶב שַׁבָּת אָסוּר: 

^ פרק ד

~ פרק ד - משנה א
<B>בַּמֶּה טוֹמְנִין.</B> הַבָּא לְסַלֵּק קְדֵרָה מֵעַל גַּבֵּי כִּירָה בְּעֶרֶב שַׁבָּת וּלְטָמְנָהּ בְּדָבָר אַחֵר, וְאָמְרוּ חֲכָמִים אֵין טוֹמְנִין בְּדָבָר הַמּוֹסִיף הֶבֶל אֶלָּא בְּדָבָר הַמַּעֲמִיד הֶבֶל. אֵיזֶהוּ דָּבָר הַמּוֹסִיף וְאָסוּר: <B>לֹא בְגֶפֶת.</B> פְּסֹלֶת שֶׁל זֵיתִים וְשׁוּמְשְׁמִין, כְּשֶׁהוּא כָּנוּס יַחַד חַם מְאֹד: <B>לַחִים.</B> יֵשׁ בָּהֵן הֶבֶל הַרְבֵּה יוֹתֵר מִיְּבֵשִׁין: <B>זָגִין.</B> קְלִפֵּי הָעֲנָבִים. חַרְצַנִּים, גַּרְעִינֵי הָעֲנָבִים: <B>מוֹכִין.</B> כָּל דָּבָר רַךְ קָרוּי מוֹכִין, כְּגוֹן צֶמֶר גֶּפֶן וּתְלִישֵׁי צֶמֶר רַךְ שֶׁל בְּהֵמָה וּגְרִירַת בְּגָדִים בְּלוּיִים: <B>בִּזְמַן שֶׁהֵן לַחִין.</B> אַכֻּלְּהוּ קָאֵי, אַתֶּבֶן וְזָגִין וּמוֹכִין וַעֲשָׂבִים. וְלַחִין שֶׁאָמְרוּ, לַחִין מֵחֲמַת עַצְמָן, לֹא לַחִין מֵחֲמַת מַשְׁקִין שֶׁנָּפְלוּ עֲלֵיהֶן לְאַחַר שֶׁיָּבְשׁוּ, וּמוֹכִין לַחִין מֵחֲמַת עַצְמָן מַשְׁכַּחַת לַהּ כְּגוֹן בַּצֶּמֶר הַסָּמוּךְ לָאַלְיָה אוֹ בַּצֶּמֶר שֶׁבֵּין יַרְכוֹת הַבְּהֵמָה: <B>נְסֹרֶת.</B> פְּסֹלֶת שֶׁמְּנַסְּרִין הַנַּגָּרִים מִן הָעֵץ כְּשֶׁמְּגָרְרִים אוֹתוֹ בִּמְגֵרָה: <B>נְעֹרֶת.</B> דַּק דַּק שֶׁמְּנַעֲרִין מִן הַפִּשְׁתָּן כְּשֶׁמְּנַפְּצִין אוֹתוֹ: <B>רַבִּי יְהוּדָה אוֹסֵר בְּדַקָּה.</B> בִּנְעֹרֶת שֶׁל פִּשְׁתָּן דַּקָּה, אֲבָל בִּנְסֹרֶת מוֹדֶה דְּשָׁרֵי בֵּין דַּקָּה בֵּין גַּסָּה. וְאֵין הֲלָכָה כְּרַבִּי יְהוּדָה. וּמַה שֶּׁאָסְרוּ לְהַטְמִין מִבְּעוֹד יוֹם בְּדָבָר הַמּוֹסִיף הֶבֶל, גְּזֵרָה שֶׁמָּא יַטְמִין בְּרֶמֶץ {א} וְיָבֹא לַחְתּוֹת בַּגֶּחָלִים מִשֶּׁתֶּחְשַׁךְ. וְאָסְרוּ לְהַטְמִין בְּשַׁבָּת בְּדָבָר שֶׁאֵינוֹ מוֹסִיף הֶבֶל וְאַף עַל פִּי שֶׁאֵינוֹ מְבַשֵּׁל, גְּזֵרָה שֶׁמָּא יִמְצָא קְדֵרָתוֹ שֶׁנִּצְטַנְּנָה וְיַרְתִּיחֶנָּה בָּאוּר בְּשַׁבָּת. וּבֵין הַשְּׁמָשׁוֹת מֻתָּר לְהַטְמִין בְּדָבָר שֶׁאֵינוֹ מוֹסִיף הֶבֶל כִּדְאָמְרִינַן בְּסוֹף פֶּרֶק בַּמֶּה מַדְלִיקִין, דְּלֵיכָּא לְמִגְזַר שֶׁמָּא יִמְצָא קְדֵרָתוֹ שֶׁנִּצְטַנְּנָה וְיַרְתִּיחֶנָּה, דִּסְתָם קְדֵרוֹת בֵּין הַשְּׁמָשׁוֹת רוֹתְחוֹת הֵן. וְרַמְבַּ"ם פֵּרֵשׁ בִּסְתָם קְדֵרוֹת בֵּין הַשְּׁמָשׁוֹת רוֹתְחוֹת הֵן, פֵּרוּשׁ שֶׁאֵין הַדַּעַת סוֹבַלְתּוֹ, מִפְּנֵי שִׁבּוּשׁ הַנֻּסְחָאוֹת וְגִרְסָאוֹת מְהֻפָּכוֹת שֶׁנִּמְצָא בַּגְּמָרָא שֶׁלְּפָנָיו בְּפֶרֶק בַּמֶּה מַדְלִיקִין, שֶׁהוּא הָיָה גּוֹרֵס מִפְּנֵי מָה אָמְרוּ אֵין טוֹמְנִין בְּדָבָר שֶׁאֵינוֹ מוֹסִיף הֶבֶל מִשֶּׁחָשֵׁכָה גְּזֵרָה שֶׁמָּא יַטְמִין בְּרֶמֶץ, וּמִפְּנֵי מָה אָמְרוּ אֵין טוֹמְנִין בְּדָבָר הַמּוֹסִיף הֶבֶל מִבְּעוֹד יוֹם, גְּזֵרָה שֶׁמָּא יַרְתִּיחַ, וְאֵין הַגִּרְסוֹת כֵּן, אֶלָּא מִפְּנֵי מָה אָמְרוּ אֵין טוֹמְנִין בְּדָבָר שֶׁאֵינוֹ מוֹסִיף הֶבֶל מִשֶּׁחָשֵׁכָה, גְּזֵרָה שֶׁמָּא יַרְתִּיחַ, וְאֵין טוֹמְנִין בְּדָבָר הַמּוֹסִיף הֶבֶל מִבְּעוֹד יוֹם, גְּזֵרָה שֶׁמָּא יַטְמִין בְּרֶמֶץ: 

~ פרק ד - משנה ב
<B>בִּשְׁלָחִין.</B> עוֹרוֹת {ב}. תַּרְגּוּם וְהִפְשִׁיט, וְיַשְׁלַח: <B>וּמְטַלְטְלִין אוֹתָן.</B> בֵּין שֶׁטָּמַן בָּהֶן בֵּין שֶׁלֹּא טָמַן בָּהֶן, דְּחָזוּ לְמִזְגָּא עֲלַיְהוּ {ג}, כְּלוֹמַר לְהִשָּׁעֵן עֲלֵיהֶם {ד}: <B>וְאֵין מְטַלְטְלִין אוֹתָן.</B> דְּמֻקְצוֹת הֵן לִטְווֹת וְלֶאֱרֹג, וְאַף עַל פִּי שֶׁטָּמַן בָּהֶן לְפִי שָׁעָה, לֹא הִפְקִירָן לְגַמְרֵי כְּשֶׁלֹּא יִחֲדָן לְהַטְמָנָה, אֲבָל יִחֲדָן לְהַטְמָנָה מְטַלְטְלָם: <B>כֵּיצַד יַעֲשֶׂה.</B> זֶה שֶׁטָּמַן בָּהֶם כֵּיצַד יִטֹּל קְדֵרָתוֹ, הוֹאִיל וְאָסוּר לְטַלְטְלָן וַהֲרֵי הִיא טְמוּנָה כֻּלָּהּ בָּהֶן: <B>נוֹטֵל.</B> כִּסּוּי שֶׁל קְדֵרָה שֶׁיֵּשׁ תּוֹרַת כְּלִי עָלָיו, וְאַף עַל פִּי שֶׁהֵן עָלָיו לֹא אִכְפַּת לָן, דְּלֹא נַעֲשָׂה בָּסִיס לָהֶן, שֶׁאֵין עָשׂוּי אֶלָּא לְכַסּוֹת אֶת הַקְּדֵרָה: <B>רַבִּי אֶלְעָזָר אוֹמֵר קֻפָּה מַטָּהּ עַל צִדָּהּ וְנוֹטֵל.</B> כְּשֶׁבָּא לִטְּלָהּ מַטֶּה אֶת הַקֻּפָּה עַל צִדָּהּ, שֶׁמָּא יִטֹּל אֶת הַקְּדֵרָה וְיִפְּלוּ הַגִּזִּין שֶׁמִּכָּאן וּמִכָּאן לְתוֹךְ הַגֻּמָּא שֶׁיֵּשׁ בָּהּ הַקְּדֵרָה, וְאִם יִצְטָרֵךְ לַחְזֹר וּלְהַטְמִינָהּ לֹא יוּכַל לְטַלְטֵל הַגִּזִּין לְכָאן וּלְכָאן וְלַעֲשׂוֹת גֻּמָּא וּלְהַחְזִירָהּ לְתוֹכָהּ: <B>וַחֲכָמִים אוֹמְרִים נוֹטֵל.</B> אֶת הַקְּדֵרָה, וְאִם לֹא נָפְלוּ הַגִּזִּין שֶׁמִּכָּאן וּמִכָּאן וְלֹא נִתְקַלְקְלָה הַגֻּמָּא מַחְזִיר הַקְּדֵרָה לִמְקוֹמָהּ, וְלֹא אָסְרִינַן לֵיהּ לִטֹּל אֶת הַקְּדֵרָה לְכַתְּחִלָּה גְּזֵרָה שֶׁמָּא תִּתְקַלְקֵל הַגֻּמָּא. וּמוֹדִים חֲכָמִים שֶׁאִם נִתְקַלְקְלָה הַגֻּמָּא שֶׁלֹּא יַחְזִיר. וַהֲלָכָה כַּחֲכָמִים: <B>לֹא יְכַסֶּנּוּ מִשֶּׁתֶּחְשָׁךְ.</B> שֶׁאָסוּר לְהַטְמִין בְּשַׁבָּת בֵּין בְּדָבָר הַמּוֹסִיף הֶבֶל בֵּין בְּדָבָר שֶׁאֵינוֹ מוֹסִיף הֶבֶל בְּדֶרֶךְ הַטְמָנָה: <B>וְנוֹתֵן.</B> בְּשַׁבָּת, תַּחַת הַכַּר שֶׁמֵּשִׂים מְרַאֲשׁוֹתָיו, וְאַף עַל פִּי שֶׁהוּא מָלֵא מוֹכִין אוֹ נוֹצָה, שֶׁאֵין דֶּרֶךְ הַטְמָנָה בְּכָךְ: <B>כֶּסֶת.</B> גָּדוֹל מִכַּר: 

^ פרק ה

~ פרק ה - משנה א
<B>בַּמֶּה בְּהֵמָה יוֹצְאָה.</B> לְפִי שֶׁאָדָם מְצֻוֶּה עַל שְׁבִיתַת בְּהֶמְתּוֹ בְּשַׁבָּת, וּמִידֵי דְּמִנְטְרָא בֵּיהּ הַבְּהֵמָה לֹא הֲוֵי כְּמַשְּׂאוֹי וּמִידֵי דְּלֹא מִנְטְרָא בֵּיהּ הֲוֵי כְּמַשְּׂאוֹי: <B>אַפְסָר.</B> חֶבֶל שֶׁקּוֹשְׁרִים עַל פִּי הַבְּהֵמָה: <B>וְהַנָּאקָה.</B> בַּגְּמָרָא מוֹקֵי לַהּ בְּנָאקָה לְבָנָה דַּוְקָא, שֶׁצְּרִיכָה נְטִירוּתָא יְתֵרְתָּא: <B>בַּחֲטָם.</B> לוֹקְחִין כְּמִין טַבַּעַת שֶׁל בַּרְזֶל וְנוֹקְבִין חֹטֶם הַנָּאקָה וּמַכְנִיסִין אוֹתוֹ בְּתוֹכוֹ: <B>לֻבְדְּקִיס.</B> חֲמוֹר הַבָּא מִמְּדִינַת לוּד, וְהֵם קָשִׁים וַחֲזָקִים, וּצְרִיכִין שְׁמִירָה יוֹתֵר מִשְּׁאָר חֲמוֹרִים הַנִּמְצָאִים בַּיִּשּׁוּב: <B>בִּפְרֻמְבְּיָא.</B> רֶסֶן שֶׁל בַּרְזֶל: <B>בְּשֵׁיר.</B> כְּמִין אֶצְעָדָה סְבִיב צַוָּארוֹ וְטַבַּעַת קְבוּעָה בּוֹ, וּמַכְנִיסִין בַּטַּבַּעַת חֶבֶל וּמוֹשְׁכִין הַבְּהֵמָה: <B>וְכָל בַּעֲלֵי הַשֵּׁיר.</B> כְּגוֹן כְּלָבִים שֶׁל צַיָּדִים וְחַיּוֹת קְטַנּוֹת: <B>יוֹצְאִים בַּשֵּׁיר.</B> כָּרוּךְ עַל צַוָּארָן הַחֶבֶל הַקָּבוּעַ בַּשֵּׁיר: <B>וְנִמְשָׁכִין בַּשֵּׁיר.</B> וְאִם רָצָה מוֹשֵׁךְ הַבְּהֵמָה בַּחֶבֶל שֶׁבַּשֵּׁיר: <B>וּמַזִּין עֲלֵיהֶן.</B> בִּמְקוֹמָן כְּמוֹת שֶׁהֵן בְּצַוַּאר הַבְּהֵמָה, אִם נִטְמְאוּ בְּמֵת: <B>וְטוֹבְלִין בִּמְקוֹמָן.</B> מַכְנִיסִים הַבְּהֵמָה בַּמַּיִם לְהַטְבִּיל הַשֵּׁיר. וְאַף עַל גַּב דְּקַיְמָא לָן שֶׁכָּל הַכֵּלִים הַמְּיֻחָדִים לַבְּהֵמָה אֵין מְקַבְּלִין טֻמְאָה, הַשֵּׁיר וְכַיּוֹצֵא בּוֹ מְקַבֵּל טֻמְאָה וְצָרִיךְ טְבִילָה, הוֹאִיל וְנַעֲשׂוּ לָאָדָם שֶׁיַּנְהִיג בּוֹ אֶת הַבְּהֵמָה, כִּכְלִי הֶעָשׂוּי לְתַשְׁמִישׁ אָדָם דָּמִי: 

~ פרק ה - משנה ב
<B>בְּמַרְדַּעַת.</B> כְּמִין אֻכָּף קָטָן, וּמְנִיחִים אוֹתוֹ עַל הַחֲמוֹר כָּל הַיּוֹם כֻּלּוֹ כְּדֵי שֶׁיִּתְחַמֵּם: <B>בִּזְמַן שֶׁהִיא קְשׁוּרָה לוֹ.</B> מֵעֶרֶב שַׁבָּת, דְּגַלֵּי דַּעְתֵּיהּ שֶׁהַחֲמוֹר צָרִיךְ לוֹ לְחַמְּמוֹ, כִּדְאָמְרֵי אֱנָשֵׁי חַמְרָא אֲפִלּוּ בִּתְקוּפַת תַּמּוּז קָרִיר לֵיהּ, וְלָאו מַשְּׂאוֹי הוּא. אֲבָל לִקְשֹׁר מַרְדַּעַת עַל הַחֲמוֹר בְּשַׁבָּת אָסוּר, לְפִי שֶׁאִי אֶפְשָׁר לְקָשְׁרָהּ לוֹ אֶלָּא אִם כֵּן סוֹמֵךְ עַצְמוֹ בְּצִדֵּי הַבְּהֵמָה וְנִמְצָא מִשְׁתַּמֵּשׁ בְּבַעַל חַיִּים {ד}, וְאִם עָבַר וּקְשָׁרוֹ אָסוּר לָצֵאת בּוֹ: <B>לְבוּבִין.</B> בָּעוֹר שֶׁקּוֹשְׁרִים לָהֶם כְּנֶגֶד זַכְרוּת שֶׁלֹּא יַעֲלוּ עַל הַנְּקֵבוֹת: <B>שְׁחוּזוֹת.</B> שֶׁאוֹחֲזִים אַלְיָה שֶׁלָּהֶן קְשׁוּרָה לְמַעְלָה כְּדֵי שֶׁיַּעֲלוּ עֲלֵיהֶן זְכָרִים: <B>כְּבוּלוֹת.</B> שֶׁכּוֹבְלִים אַלְיָה שֶׁלָּהֶן וְקוֹשְׁרִים אוֹתָהּ בְּרַגְלֵיהֶן כְּדֵי שֶׁלֹּא יַעֲלוּ עֲלֵיהֶן זְכָרִים: <B>כְּבוּנוֹת.</B> שֶׁקּוֹשְׁרִים בֶּגֶד סְבִיב הַכְּבָשִׂים בַּיּוֹם שֶׁנּוֹלָדִים לִשְׁמֹר צַמְרָן שֶׁלֹּא יִטָּנֵף: <B>צְרוּרוֹת.</B> דַּדֵּיהֶן צְרוּרוֹת, פְּעָמִים לְיַבֵּשׁ הֶחָלָב, שֶׁמְּהַדְּקִים אוֹתָן בְּחֹזֶק, וּפְעָמִים קוֹשְׁרִין לָהֶן כִּיס בְּדַדֵּיהֶן שֶׁלֹּא יְטַפְטֵף הֶחָלָב לָאָרֶץ וְיִפָּסֵד: <B>רַבִּי יוֹסֵי אוֹסֵר בְּכֻלָּן.</B> דְּמַשְּׂאוֹי הוּא: <B>חוּץ מִן הַכְּבוּנוֹת.</B> שֶׁהוּא שְׁמִירַת צַמְרָן שֶׁלֹּא יִטָּנֵף וַהֲוֵי לְהוּ תַּכְשִׁיט: <B>יוֹצְאוֹת צְרוּרוֹת לְיַבֵּשׁ.</B> רַבִּי יְהוּדָה סְבִירָא לֵיהּ כְּתַנָּא קַמָּא דְּלָאו מַשְּׂאוֹי הוּא, מִיהוּ לְיַבֵּשׁ דְּמִהַדֵּק שַׁפִּיר לֵיכָּא לְמִגְזַר דִּלְמָא נָפִיל וְאָתֵי לַאֲתוֹיֵי, אֲבָל לְחָלָב דְּלֹא מִהַדֵּק שַׁפִּיר אָסוּר, חָיְשִׁינַן דִּלְמָא נָפִיל וְאָתֵי לַאֲתוֹיֵי. וַהֲלָכָה כְּתַנָּא קַמָּא: 

~ פרק ה - משנה ג
<B>מְטוּטֶלֶת.</B> חֲתִיכָה שֶׁל מַטְלִית קְשׁוּרָה בִּזְנָבוֹ לְסִימָן אוֹ לְדָבָר אַחֵר: <B>עָקוּד.</B> שֶׁקּוֹשְׁרִים יְדֵיהֶם עִם הָרַגְלַיִם בִּכְבָלִים שֶׁלֹּא יִבְרְחוּ: <B>רָגוּל.</B> שֶׁכּוֹפְפִים יָדוֹ עַל זְרוֹעוֹ וְקוֹשְׁרִין: <B>לֹא יִקְשֹׁר גְּמַלִּים זֶה בָזֶה וְיִמְשֹׁךְ.</B> אֶחָד, וְכֻלָּן הוֹלְכִין, שֶׁלֹּא יֵרָאֶה כְּמוֹלִיכָן לַשּׁוּק לְמָכְרָן {ו}: <B>אֲבָל מַכְנִיס הוּא חֲבָלִים לְתוֹךְ יָדוֹ.</B> וְהוּא שֶׁלֹּא יִהְיוּ רָאשֵׁי הַחֲבָלִים תְּלוּיִין וְיוֹצְאִין מִתַּחַת יָדוֹ לָאָרֶץ טֶפַח אוֹ יוֹתֵר, כְּדֵי שֶׁלֹּא יֵרָאֶה כְּמוֹ שֶׁנּוֹשֵׂא חֲבָלִים תְּלוּיִין בְּיָדוֹ: <B>וּבִלְבַד שֶׁלֹּא יִכְרֹךְ.</B> לָאו לְעִנְיַן שַׁבָּת קָא מַיְרֵי הַשְׁתָּא אֶלָּא לְעִנְיַן כִּלְאַיִם, וְהָכִי קָאָמַר, הַמַּכְנִיס חֲבָלִים בְּיָדוֹ קְצָתָם שֶׁל פִּשְׁתָּן וּקְצָתָם שֶׁל צֶמֶר, לֹא יִכְרֹךְ זוֹ בְּזוֹ, דְּכִי כָּרִיךְ לְהוּ הֲווּ כִּלְאַיִם, וְיָדוֹ מִתְחַמֶּמֶת בַּאֲחִיזָתָן וְאָסוּר: 

~ פרק ה - משנה ד
<B>בְּזוֹג.</B> כְּמִין פַּעֲמוֹן שֶׁתּוֹלִין בְּצַוַּאר הַבְּהֵמָה שֶׁתַּשְׁמִיעַ קוֹל בַּהֲלִיכָתָהּ: <B>אַף עַל פִּי שֶׁהוּא פָקוּק.</B> בְּמוֹכִין, דְּהַשְׁתָּא אֵין הָעִנְבָּל שֶׁלּוֹ מְקַשְׁקֵשׁ לְהַשְׁמִיעַ קוֹל, מִפְּנֵי שֶׁנִּרְאֶה כְּמוֹלִיכוֹ לִמְכֹּר בַּשּׁוּק {ח}: <B>בְּסֻלָּם שֶׁבְּצַוָּארוֹ.</B> כְּשֶׁיֵּשׁ לוֹ מַכָּה נוֹתְנִים בְּצַוָּארוֹ עֵצִים כְּמִין שְׁתִי וָעֵרֶב כְּדֵי שֶׁלֹּא יַחְזֹר רֹאשׁוֹ לְחַכֵּךְ חַבּוּרָתוֹ: <B>וְלֹא בִרְצוּעָה שֶׁבְּרַגְלוֹ.</B> בְּהֵמָה שֶׁמַּכָּה רַגְלֶיהָ זוֹ בְּזוֹ בַּהֲלִיכָתָהּ, עוֹשִׂין לָהּ כְּמִין טַבַּעַת שֶׁל רְצוּעָה עָבָה וְקוֹשְׁרִים אוֹתָהּ בַּמָּקוֹם שֶׁרַגְלֶיהָ מְנַקְּשׁוֹת זוֹ בְּזוֹ: <B>בְּחוּטִין.</B> שֶׁעוֹשִׂים לָהֶן לְסִימָנָא, שֶׁלֹּא יִתְחַלְּפוּ בְּתַרְנְגוֹלוֹת אֲחֵרִים: <B>וְלֹא בִרְצוּעוֹת.</B> שֶׁקּוֹשְׁרִין שְׁתֵּי רַגְלֵיהֶן יַחַד בִּרְצוּעָה קְצָרָה, שֶׁלֹּא יְדַלְּגוּ וְיִשְׁבְּרוּ אֶת הַכֵּלִים: <B>בַּעֲגָלָה שֶׁתַּחַת הָאַלְיָה.</B> כְּמִין עֲגָלָה קְטַנָּה קוֹשְׁרִין תַּחַת הָאַלְיָה שֶׁל הַכְּבָשִׂים שֶׁאַלְיָתָן גְּדוֹלָה, כְּדֵי שֶׁלֹּא תִּלְקֶה בָּאֲבָנִים וּבַסְּלָעִים: <B>חֲנוּנוֹת.</B> עֵץ אֶחָד יֵשׁ שֶׁשְּׁמוֹ יַחְנוּן, מְבִיאִין קֵיסָם מִמֶּנּוּ וּמְנִיחִין לָהּ בְּחָטְמָהּ כְּדֵי שֶׁתִּתְעַטֵּשׁ וְיִפְּלוּ הַתּוֹלָעִים שֶׁבְּרֹאשָׁהּ. וְלַזְּכָרִים אֵין צְרִיכִין לַעֲשׂוֹת כֵּן, שֶׁמִּתּוֹךְ שֶׁמְּנַגְּחִים זֶה בָּזֶה נוֹפְלִים הַתּוֹלָעִים מֵאֲלֵיהֶם: <B>בְּגִימוֹן.</B> כְּמִין עֹל שֶׁל גֶּמִי נוֹתְנִים עַל צַוַּאר הָעֵגֶל, שֶׁיְּהֵא לָמוּד לָכוֹף רֹאשׁוֹ כְּשֶׁיִּגְדַּל: <B>בְּעוֹר הַקֻּפָּר.</B> שֶׁרֶץ שֶׁנִּימָיו חַדִּין כְּמַחַט, וְקוֹשְׁרִין עוֹרוֹ בְּדַדֵּי הַפָּרָה שֶׁלֹּא יִינְקוּהָ הַשְּׁרָצִים: <B>וְלֹא בִרְצוּעָה שֶׁבֵּין קַרְנֶיהָ.</B> בֵּין לְנוֹי {ט} בֵּין לִשְׁמֹר אָסוּר, דְּכָל נְטִירוּתָא יְתֵרְתָּא מַשְּׂאוֹי הוּא: <B>פָּרָתוֹ שֶׁל רַבִּי אֶלְעָזָר בֶּן עֲזַרְיָה.</B> לֹא שֶׁלּוֹ הָיְתָה {י} אֶלָּא שֶׁל שְׁכֶנְתּוֹ, וְעַל שֶׁלֹּא מִחָה בָּהּ נִקְרֵאת עַל שְׁמוֹ: 

^ פרק ו

~ פרק ו - משנה א
<B>בַּמֶּה אִשָּׁה.</B> שֶׁבְּרֹאשָׁהּ. אַכֻּלְּהוּ קָאֵי, אַחוּטֵי צֶמֶר וּפִשְׁתָּן וּרְצוּעָה שֶׁמְּקַלַּעַת בָּהֵן שֵׂעָר שֶׁבְּרֹאשָׁהּ {ב}, וּמַה טַּעַם לֹא תֵצֵא בָּהֶם בְּשַׁבָּת, מִפְּנֵי שֶׁאָמְרוּ חֲכָמִים בְּחֹל לֹא תִטְבֹּל בָּהֶם עַד שֶׁתְּרַפֵּם, לְפִיכָךְ בְּשַׁבָּת לֹא תֵצֵא בָּהֶם, דִּלְמָא מִיתְרַמְיָא לַהּ טְבִילָה שֶׁל מִצְוָה וְשָׁרְיָא לְהוּ, וְאָתְיָא לְאָתוֹיִינְהוּ אַרְבַּע אַמּוֹת בִּרְשׁוּת הָרַבִּים: <B>עַד שֶׁתְּרַפֵּם.</B> שֶׁתַּתִּירֵם קְצָת שֶׁיִּהְיוּ רְפוּיִין וְיִכָּנְסוּ הַמַּיִם בֵּינֵיהֶם, שֶׁלֹּא יִהְיוּ חוֹצְצִים בַּטְּבִילָה: <B>בְּטֹטֶפֶת.</B> צִיץ שֶׁקּוֹשְׁרִין עַל הַמֵּצַח מֵאֹזֶן לְאֹזֶן: <B>סַנְבּוּטִין.</B> תְּלוּיִין בַּטֹּטֶפֶת וּבָאִין עַל הַצְּדָעַיִם עַד הַלְּחָיַיִם. עֲנִיּוֹת עוֹשׂוֹת אוֹתָן שֶׁל מִינֵי צִבְעוֹנִין, עֲשִׁירוֹת עוֹשׂוֹת אוֹתָן שֶׁל כֶּסֶף וְשֶׁל זָהָב. וּמִתּוֹךְ שֶׁחֲשׁוּבִין הֵן חָיְשִׁינַן דִּלְמָא שָׁלְפָא וּמְחַוְיָא לַחֲבֶרְתָּהּ: <B>בִּזְמַן שֶׁאֵינָן תְּפוּרִין.</B> בַּשְּׂבָכָה שֶׁבְּרֹאשָׁהּ, אֲבָל תְּפוּרִים לֵיכָּא לְמֵיחַשׁ לַאֲתוֹיֵי, שֶׁאֵינָהּ נוֹטֶלֶת הַשְּׂבָכָה מֵרֹאשָׁהּ בִּרְשׁוּת הָרַבִּים, שֶׁהֲרֵי הִיא מְגַלָּה שְׂעָרָהּ: <B>בְּכָבוּל.</B> חֲתִיכָה שֶׁל בֶּגֶד כְּמוֹ מִצְנֶפֶת קְטַנָּה שֶׁקּוֹשְׁרִין אוֹתָהּ עַל הַמֶּצַח, וְנוֹתְנִין הַצִּיץ עָלֶיהָ, כְּדֵי שֶׁלֹּא יַזִּיק הַצִּיץ בַּמֵּצַח, וּפְעָמִים שֶׁהָאִשָּׁה מִתְקַשֶּׁטֶת בּוֹ בְּלֹא צִיץ: <B>לִרְשׁוּת הָרַבִּים.</B> אֲבָל לֶחָצֵר שָׁרֵי. וְכָל הַנִּזְכָּר לְמַעְלָה אֲסוּרִים אַף בֶּחָצֵר {ג}, דְּגָזוּר בְּהוּ שֶׁלֹּא תִּתְקַשֵּׁט בְּשַׁבָּת כְּלָל, לֹא בֶּחָצֵר וְלֹא בִּרְשׁוּת הָרַבִּים, וּבְכָבוּל הִתִּירוּ, שֶׁלֹּא לֶאֱסֹר אֶת כָּל תַּכְשִׁיטֶיהָ וְתִתְגַנֶּה עַל בַּעֲלָהּ. וְרַמְבַּ"ם פֵּרֵשׁ דְּלִרְשׁוּת הָרַבִּים קָאֵי אַכֻּלְּהוּ תַּכְשִׁיטִין הָאֲמוּרִין בְּמַתְנִיתִין, דְּכֻלְּהוּ לֹא אֲסִירִי אֶלָּא גְּזֵרָה שֶׁמָּא תַּעֲבִירֵם הָאִשָּׁה אַרְבַּע אַמּוֹת בִּרְשׁוּת הָרַבִּים: <B>עִיר שֶׁל זָהָב.</B> עֲטֶרֶת זָהָב עֲשׂוּיָה כְּמִין עִיר צוּרַת יְרוּשָׁלַיִם: <B>וְלֹא בְקַטְלָא.</B> תַּכְשִׁיט שֶׁנָּתוּן בַּצַּוָּאר בְּדֹחַק וְהָאִשָּׁה חוֹנֶקֶת עַצְמָהּ בּוֹ {ה} כְּדֵי שֶׁתֵּרָאֶה בַּעֲלַת בָּשָׂר, וּבְעַרְבִי מכנק"א: <B>וְלֹא בִנְזָמִים.</B> נִזְמֵי הָאַף, אֲבָל נִזְמֵי הָאֹזֶן יוֹצְאִין בָּהֶם {ו}: <B>חוֹתָם.</B> צוּרָה לַחְתֹּם בָּהּ אִגְּרוֹת אוֹ כָּל דְּבַר סֵתֶר, וְאַף עַל גַּב דְּתַכְשִׁיט הוּא לָהּ אָסוּר, דִּלְמָא שָׁלְפָא וּמְחַוְיָא, אֲבָל יֵשׁ עָלֶיהָ חוֹתָם, דְּלָאו תַּכְשִׁיט הוּא לָהּ, אָמְרִינַן לְקַמָּן דְּחַיֶּבֶת חַטָּאת, וְאַף עַל פִּי שֶׁמּוֹצִיאָתוֹ בְּאֶצְבָּעָהּ דֶּרֶךְ מַלְבּוּשׁ {ז}, לְפִי שֶׁפְּעָמִים שֶׁהַבַּעַל מֵסִיר אוֹתוֹ מֵאֶצְבָּעוֹ וְנוֹתֵן אוֹתוֹ לְאִשְׁתּוֹ לְהַצְנִיעוֹ, וְהִיא נוֹתַנְתּוֹ בְּאֶצְבָּעָהּ וְהוֹלֶכֶת בּוֹ, וְנִמְצָא שֶׁדֶּרֶךְ הוֹצָאָתוֹ בְּכָךְ. וְכֵן טַבַּעַת שֶׁאֵין עָלֶיהָ חוֹתָם דְּלֹא הֲוֵי תַּכְשִׁיט לָאִישׁ, חַיָּב חַטָּאת אַף עַל פִּי שֶׁמּוֹצִיאוֹ בְּאֶצְבָּעוֹ דֶּרֶךְ מַלְבּוּשׁ, שֶׁפְּעָמִים שֶׁהָאִשָּׁה נוֹתַנְתּוֹ לוֹ שֶׁיּוֹלִיכֶנּוּ לָאֻמָּן, וְהוּא מוֹצִיאוֹ בְּאֶצְבָּעוֹ: <B>וְאִם יָצָאת.</B> הָאִשָּׁה בְּכָל הָנָךְ דְּאָסְרִינַן עַד הָכָא בְּמַתְנִיתִין, אֵינָהּ חַיֶּבֶת חַטָּאת, דְּכֻלְּהוּ תַּכְשִׁיטִין נִינְהוּ, וְרַבָּנָן הוּא דְּגָזוּר בְּהוּ דִּלְמָא שָׁלְפָא וּמְחַוְיָא: 

~ פרק ו - משנה ב
<B>בְּסַנְדָּל הַמְּסֻמָּר.</B> שֶׁל עֵץ הוּא, וְתוֹחֲבִים בּוֹ מַסְמְרוֹת לְחַזְּקוֹ {ח}, וַאֲסָרוּהוּ בְּשַׁבָּת וּבְיוֹם טוֹב מִשּׁוּם מַעֲשֶׂה שֶׁהָיָה, שֶׁפַּעַם אַחַת הָיוּ נֶחְבָּאִים בַּמְּעָרָה מִפְּנֵי הַגְּזֵרָה, וְשָׁמְעוּ קוֹל מֵעַל גַּבֵּי הַמְּעָרָה, כִּסְבוּרִין שֶׁעֲלֵיהֶן הֵן בָּאִים, דָּחֲקוּ זֶה אֶת זֶה וְהָרְגוּ זֶה אֶת זֶה בַּמַּסְמְרִים שֶׁבְּסַנְדְּלֵיהֶן, וּמִפְּנֵי שֶׁמַּעֲשֶׂה זֶה בְּשַׁבָּת הָיָה אֲסָרוּהוּ בְּשַׁבָּת וּבְיוֹם טוֹב שֶׁהוּא יוֹם שֶׁל כְּנוּפְיָא כְּמוֹ שַׁבָּת: <B>וְלֹא בְיָחִיד.</B> וְלֹא בְּסַנְדָּל יָחִיד: <B>בִּזְמַן שֶׁאֵין בְּרַגְלוֹ מַכָּה.</B> אִית דְּאָמְרֵי טַעְמָא שֶׁמָּא יַחְשְׁדוּהוּ שֶׁהַסַּנְדָּל הַשֵּׁנִי טָמוּן לוֹ תַּחַת כְּנָפָיו וּמוֹצִיאוֹ בְּשַׁבָּת, וְאִית דְּאָמְרֵי דִּלְמָא מְחַיְכֵי עֲלֵיהּ וְשָׁלֵיף לֵיהּ לָזֶה שֶׁבְּרַגְלוֹ וּמַיְתֵי לֵיהּ בְּיָדֵיהּ. וּמִיהוּ בִּזְמַן שֶׁיֵּשׁ בְּרַגְלוֹ מַכָּה שָׁרֵי לָצֵאת בְּסַנְדָּל יְחִידִי בָּרֶגֶל שֶׁאֵין בּוֹ מַכָּה, מִפְּנֵי שֶׁמַּכָּתוֹ מוֹכַחַת עָלָיו: <B>וְלֹא בְקָמֵעַ.</B> שֶׁתּוֹלִין לִרְפוּאָה: <B>שֶׁאֵינוֹ מִן הַמֻּמְחֶה.</B> מֵאָדָם מֻמְחֶה שֶׁרִפֵּא שְׁלֹשָׁה בְּנֵי אָדָם, אֲבָל קָמֵעַ הַנִּלְקָח מֵאָדָם מֻמְחֶה שֶׁרִפֵּא שְׁלֹשָׁה בְּנֵי אָדָם בִּשְׁאָר קְמֵעוֹת, אַף עַל גַּב דְּלָאו אִיתְמַחֵי קְמֵעָא שָׁרֵי, דְּתַכְשִׁיט הוּא לַחוֹלֶה כְּאֶחָד מִמַּלְבּוּשָׁיו: <B>בְּקַסְדָּא.</B> כּוֹבַע שֶׁל בַּרְזֶל: <B>מַגִּיפִין.</B> כְּמִין בָּתֵּי שׁוֹקַיִם שֶׁל בַּרְזֶל שֶׁלּוֹבְשִׁים בַּמִּלְחָמָה, וּלְפִי שֶׁאֵין לוֹבְשִׁין אוֹתָן אֶלָּא בִּשְׁעַת מִלְחָמָה, אָסוּר לְלָבְשָׁן בְּשַׁבָּת: 

~ פרק ו - משנה ג
<B>בְּמַחַט נְקוּבָה.</B> שֶׁתּוֹפְרִים בָּהּ, דְּלָאו תַּכְשִׁיט הוּא, וְחַיֶּבֶת חַטָּאת אַף עַל פִּי שֶׁמּוֹצִיאָה אוֹתָהּ בְּמַלְבּוּשֶׁיהָ וְלֹא בְּיָדָהּ, שֶׁאֻמָּן שֶׁהוֹצִיא דֶּרֶךְ אֻמָּנוּתוֹ חַיָּב חַטָּאת {יא}: <B>בְּכוֹלְיָאר.</B> כְּלִי שֶׁהָאִשָּׁה מְעַגֶּלֶת בְּרֹאשָׁהּ כְּמִין טַבַּעַת שֶׁמְּסַבֵּב הָרֹאשׁ, וְהוּא מַשְּׂאוֹי, לְפִי שֶׁאֵין רֹב הַנָּשִׁים יוֹצְאוֹת בּוֹ: <B>בְּכוֹבֶלֶת.</B> קֶשֶׁר שֶׁל כֶּסֶף אוֹ שֶׁל זָהָב שֶׁקָּשׁוּר בְּתוֹכוֹ בֹּשֶׂם לְהַעֲבִיר רֵיחַ רַע שֶׁבָּאִשָּׁה: <B>שֶׁל פַּלְיָטוֹן.</B> מֹר, שֶׁקּוֹרִין מוסק"ו: <B>וַחֲכָמִים פּוֹטְרִין.</B> דְּסָבְרֵי תַּכְשִׁיטִין נִינְהוּ, וּלְכַתְּחִלָּה לֹא רַשָּׁאָה דִּלְמָא שָׁלְפָא וּמְחַוְיָא. וַהֲלָכָה כַּחֲכָמִים: 

~ פרק ו - משנה ד
<B>לֹא יֵצֵא.</B> אִם לֹא לְצֹרֶךְ מִלְחָמָה: <B>תְּרִיס.</B> מָגֵן עָשׂוּי כְּתַבְנִית מְשֻׁלָּשׁ: <B>אַלָּה.</B> מָגֵן עָגֹל, וּשְׁנֵיהֶם שֶׁל עֵץ. וַאֲנִי שָׁמַעְתִּי אַלָּה מצ"א בְּלַעַ"ז, וּבָעֲרָבִי דסו"ס: <B>וְכִתְּתוּ חַרְבוֹתָם לְאִתִּים.</B> וְאִי תַּכְשִׁיטִין נִינְהוּ לֹא יִהְיוּ בְּטֵלִים לֶעָתִיד: <B>בִּירִית.</B> אֶצְעָדָה עַל הַשּׁוֹק לְהַחְזִיק בָּתֵּי שׁוֹקַיִם שֶׁלֹּא יִפְּלוּ וְיֵרָאוּ שׁוֹקֶיהָ, הִלְכָּךְ טְהוֹרָה דְּלָאו תַּכְשִׁיט לְנוֹי הוּא, וּכְלִי תַּשְׁמִישׁ נַמִּי לֹא הֲוֵי אֶלָּא כְּלִי הַמְּשַׁמֵּשׁ כְּלִי, דּוּמְיָא דְּטַבְּעוֹת הַכֵּלִים שֶׁהֵן טְהוֹרִים: <B>יוֹצְאִין בָּהּ.</B> דְּדֶרֶךְ לְבִישָׁה הִיא, וְלֵיכָּא לְמֵיחַשׁ דִּלְמָא שָׁלְפָא וּמְחַוְיָא דְּלֹא מְגַלְּיָא שׁוֹקָהּ: <B>כְּבָלִים טְמֵאִין.</B> מִשְׁפָּחָה אַחַת הָיְתָה בִּירוּשָׁלַיִם שֶׁהָיוּ פְּסִיעוֹתֵיהֶן גַּסּוֹת וְהָיוּ בְּתוּלֵיהֶן נוֹשְׁרִים, וְהֵטִילוּ שַׁלְשֶׁלֶת בֵּין בִּירִית לְבִירִית שֶׁבְּשׁוֹקֶיהָ, וְנַעֲשָׂה כְּבָלִים, כְּדֵי שֶׁלֹּא יִהְיוּ פְּסִיעוֹתֵיהֶן גַּסּוֹת וְלֹא יִהְיוּ בְּתוּלֵיהֶן נוֹשְׁרִים, הִלְכָּךְ שַׁלְשֶׁלֶת תַּשְׁמִישׁ דְּאָדָם הוּא וְלֹא תַּשְׁמִישׁ כְּלִי, לְפִיכָךְ הִיא מְקַבֶּלֶת טֻמְאָה: <B>וְאֵין יוֹצְאִין בָּהֶם.</B> דִּלְמָא שָׁלְפָא לַשַּׁלְשֶׁלֶת שֶׁהִיא שֶׁל זָהָב וּמְחַוְיָא, דְּכִי שָׁקְלָא לַשַּׁלְשֶׁלֶת לֹא מְגַלְּיָא שׁוֹקָהּ, שֶׁהָרֵי בִּירִית בִּמְקוֹמָהּ עוֹמֶדֶת: 

~ פרק ו - משנה ה
<B>חוּטֵי שֵׂעָר.</B> שֵׂעָר תָּלוּשׁ שֶׁעָשְׂתָה אוֹתוֹ כְּמִין חוּטִין וְקוֹלַעַת בָּהֶן שַׂעֲרָהּ, אוֹ אֲפִלּוּ קָשְׁרָה אוֹתָן עַל פַּדַּחְתָּהּ קֶשֶׁר מְהֻדָּק, יוֹצְאָה בָּהֶן, דְּלֹא דָּמִי לְחוּטֵי צֶמֶר וְחוּטֵי פִּשְׁתָּן דִּלְעֵיל, לְפִי שֶׁהַמַּיִם נִכְנָסִים בָּהֶם, וְאִי מִיתְרַמְיָא לַהּ טְבִילָה אֵינָהּ צְרִיכָה שֶׁתַּתִּירֵם וְלֹא אָתְיָא לְאָתוֹיִינְהוּ: <B>בֵּין מִשֶּׁלָּהּ בֵּין מִשֶּׁל חֲבֶרְתָּהּ בֵּין מִשֶּׁל בְּהֵמָה.</B> צְרִיכִי, דְּאִי תָּנָא מִשֶּׁלָּהּ, מִשּׁוּם דְּלֹא מָאִיס לַהּ, אֲבָל חֲבֶרְתָּהּ דְּמָאִיס לַהּ {יג} אֵימָא נֵחוּשׁ דִּלְמָא שָׁלְפָא לְהוּ וְאָתְיָא לְאָתוֹיִינְהוּ, וְאִי תָּנָא שֶׁל חֲבֶרְתָהּ, מִשּׁוּם דְּבַת מִינַּהּ הִיא לֹא מִינְכַּר וְלֹא מְחַיְּכֵי עֲלַהּ, וּמִשּׁוּם הָכִי לֵיכָּא לְמֵיחַשׁ דִּלְמָא שָׁלְפָא וְאָתְיָא לְאָתוֹיֵיהּ, אֲבָל דִּבְהֵמָה דְּלָאו בַּת מִינַּהּ הִיא וּמִינְכַּר אֵימָא נֵחוּשׁ דִּלְמָא שָׁלְפָא לַהּ וְאָתְיָא לְאָתוֹיֵיהּ, צְרִיכָא: <B>בִּזְמַן שֶׁהֵן תְּפוּרִין.</B> לַשְּׂבָכָה שֶׁבְּרֹאשָׁהּ, דְּתוּ לֹא שָׁלְפָא לְהוּ לְאַחֲוְוּיֵי: <B>לֶחָצֵר.</B> אַכָּבוּל וְאַפֵּאָה נָכְרִית קָאֵי, דַּאֲסַרוּהָ לְעֵיל לְמֵיפַק בֵּיהּ לִרְשׁוּת הָרַבִּים, וְהַשְׁתָּא אַשְׁמְעִינַן דְּלֶחָצֵר מֻתָּר: <B>פֵּאָה נָכְרִית.</B> אִשָּׁה שֶׁאֵין לָהּ רֹב שֵׂעָר, לוֹקַחַת שְׂעַר נָשִׁים אֲחֵרוֹת וּמְשִׂימָה בְּרֹאשָׁהּ, וְנִרְאֶה כְּאִלּוּ הוּא שְׂעָרָהּ: <B>בְּמוֹךְ שֶׁבְּאָזְנֶיהָ.</B> שֶׁנּוֹתֶנֶת לִבְלֹעַ לֵחָה שֶׁל צוֹאַת הָאֹזֶן: <B>שֶׁבְּסַנְדָּלָהּ.</B> שֶׁלֹּא יַזִּיק הַסַּנְדָּל לְכַף רַגְלָהּ: <B>לְנִדָּתָהּ.</B> בְּאוֹתוֹ מָקוֹם, שֶׁיִּבָּלַע בּוֹ הַדָּם וְלֹא יְטַנֵּף בְּגָדֶיהָ, וְאַף עַל פִּי שֶׁאֵינוֹ קָשׁוּר, דְּאִי נָפַל לֹא אָתְיָא לַאֲתוֹיֵי מִפְּנֵי מְאִיסוּתוֹ. אֲבָל מוֹךְ שֶׁבְּאָזְנָהּ וְשֶׁבְּסַנְדָּלָהּ לֹא תֵּצֵא בּוֹ אֶלָּא אִם כֵּן קָשׁוּר וּמְהֻדָּק: <B>בְּפִלְפֵּל.</B> שֶׁנּוֹתֶנֶת בְּפִיהָ מִפְּנֵי רֵיחַ הַפֶּה: <B>וּבְגַרְגִּיר מֶלַח.</B> שֶׁנּוֹתֶנֶת לִרְפוּאַת חֹלִי הַשִּׁנַּיִם: <B>שֵׁן תּוֹתֶבֶת.</B> נוֹשֶׁבֶת בַּלְּחָיַיִם בִּמְקוֹם הַשֵּׁן שֶׁנָּפַל לָהּ: <B>וְשֵׁן שֶׁל זָהָב.</B> שֵׁן שֶׁנִּשְׁתַּנָּה מַרְאִיתוֹ מֵחֲמַת עִפּוּשׁ, מְכַסָּה אוֹתוֹ בְּזָהָב: <B>רַבִּי מַתִּיר.</B> לָצֵאת בָּהּ, דְּלֹא שָׁלְפָה וּמְחַוְיָא, שֶׁלֹּא לְגַלּוֹת מוּמָהּ: <B>וַחֲכָמִים אוֹסְרִים.</B> כֵּיוָן שֶׁהוּא מְשֻׁנֶּה מִשְּׁאָר שִׁנֶּיהָ, דִּלְמָא מְחַיְּכִי עֲלַהּ וְשָׁלְפָא לַהּ וְאָתְיָא לְאָתוֹיֵיהּ. וַהֲלָכָה כַּחֲכָמִים: 

~ פרק ו - משנה ו
<B>בְּסֶלַע.</B> מַטְבֵּעַ שֶׁיֵּשׁ עָלָיו צוּרָה: <B>שֶׁעַל הַצִּינִית.</B> מַכָּה שֶׁתַּחַת פַּרְסוֹת הָרֶגֶל, וְקוֹשְׁרִים בָּהּ מַטְבֵּעַ שֶׁיֵּשׁ עָלָיו צוּרָה לִרְפוּאָה: <B>הַבָּנוֹת יוֹצְאוֹת בְּחוּטִין.</B> הַקְּטַנּוֹת מְנַקְּבוֹת אֶת אָזְנֵיהֶן וְאֵין עוֹשִׂין לָהֶן נְזָמִין עַד שֶׁיִּגְדְּלוּ, וְנוֹתְנִין חוּטִין אוֹ קִסְמִים בְּאָזְנֵיהֶן שֶׁלֹּא יִסָּתְמוּ אָזְנֵיהֶן: <B>וַאֲפִלּוּ בְקִסְמִים.</B> רְבוּתָא קָאָמַר, אַף עַל גַּב דְּלָאו תַּכְשִׁיט שֶׁל נוֹי הוּא, אוֹרְחַיְהוּ בְּהָכִי וְלָאו מַשְּׂאוֹי הוּא: <B>עַרְבִיּוֹת.</B> בְּנוֹת יִשְׂרָאֵל שֶׁבְּעַרְבִיָּא: <B>יוֹצְאוֹת רְעוּלוֹת.</B> מְעֻטָּפוֹת בְּרֹאשָׁן וּפְנֵיהֶן מְכֻסּוֹת חוּץ מִן הָעֵינַיִם, כְּדֶרֶךְ הָעַרְבִיּוֹת: <B>מָדִיּוֹת.</B> בְּנוֹת יִשְׂרָאֵל שֶׁבְּמָדַי: <B>פְּרוּפוֹת.</B> שֶׁמִּתְעַטְּפוֹת בְּטַלִּית, וְתוֹלוֹת רְצוּעָה בִּשְׂפָתָהּ אַחַת כְּנֶגֶד צַוָּארָהּ, וּבִשְׂפָתָהּ הַשֵּׁנִית כּוֹרֶכֶת אֶבֶן אוֹ אֱגוֹז, וְקוֹשֶׁרֶת הָרְצוּעָה בְּכֶרֶךְ וְאֵין הַטַּלִּית נוֹפֶלֶת מֵעָלֶיהָ: 

~ פרק ו - משנה ז
<B>פּוֹרֶפֶת.</B> מְחַבֶּרֶת. תַּרְגּוּם קְרָסִים, פּוּרְפִין: <B>וּבִלְבַד שֶׁלֹּא תִפְרֹף לְכַתְּחִלָּה.</B> אַמַּטְבֵּעַ לְחוּדֵיהּ קָאֵי, שֶׁלֹּא תִּפְרֹף לְכַתְּחִלָּה עַל הַמַּטְבֵּעַ מִפְּנֵי שֶׁאָסוּר לְטַלְטְלוֹ: 

~ פרק ו - משנה ח
<B>הַקִּטֵּעַ.</B> שֶׁנִּקְטְעָה רַגְלוֹ: <B>יוֹצֵא בְקַב שֶׁלּוֹ.</B> עוֹשִׂים לוֹ כְּמִין דְּפוּס רֶגֶל וְחוֹקֵק בּוֹ מְעַט לָשׂוּם רֹאשׁ שׁוֹקוֹ בְּתוֹכוֹ, וְאֵינוֹ נִסְמָךְ עָלָיו. וּמֻתָּר לָצֵאת בּוֹ, דְּמִנְעָל דִּידֵיהּ הֲוֵי. וְרַבִּי יוֹסֵי אוֹסֵר, דְּלָאו תַּכְשִׁיט הוּא {יח}. וַהֲלָכָה כְּרַבִּי יוֹסֵי: <B>וְאִם יֶשׁ לוֹ בֵית קִבּוּל כְּתִיתִין.</B> שֶׁנֶּחְקַק בּוֹ כְּדֵי קִבּוּל שֶׁל כְּתִיתִין דַּקִּין וּמוֹכִין לְהָנִיחַ רֹאשׁ שׁוֹקוֹ עֲלֵיהֶן, מְקַבֵּל טֻמְאַת מַגָּע {יט}. אֲבָל אִם אֵין לוֹ אֶלָּא בֵּית קִבּוּל שׁוֹקוֹ בִּלְבַד בְּלֹא כְּתִיתִין, לָאו בֵּית קִבּוּל הוּא לְטֻמְאָה וַהֲוָה לֵיהּ כִּפְשׁוּטֵי כְּלֵי עֵץ, דְּדוּמְיָא דְּשַׂק בָּעִינַן, דְּקִבּוּל שֶׁלּוֹ עָשׂוּי לְטַלְטֵל עַל יָדוֹ מַה שֶׁנּוֹתְנִין בּוֹ, אֲבָל שׁוֹקוֹ אֵינוֹ מִטַּלְטֵל עַל גַּבֵּי הַכְּלִי: <B>סָמוֹכוֹת שֶׁלּוֹ.</B> יֵשׁ קִטֵּעַ שְׁתֵּי רַגְלָיו וְהוֹלֵךְ עַל שׁוֹקָיו וְעַל אַרְכֻּבּוֹתָיו, וְעוֹשֶׂה סָמוֹכוֹת שֶׁל עוֹר בְּשׁוֹקָיו: <B>טְמֵאִים מִדְרָס.</B> אִם זָב הוּא, דְּהָא לִסְמִיכוּת גּוּפוֹ עֲבִידֵי וּמִדְרָס הֵן וְנַעֲשׂוּ אַב הַטֻּמְאָה: <B>וְיוֹצְאִין בָּהֶם בְּשַׁבָּת.</B> דְּתַכְשִׁיט דִּידֵיהּ הֵן: <B>וְנִכְנָסִין בָּהֶן לָעֲזָרָה.</B> וְאַף עַל גַּב דִּתְנַן לֹא יִכָּנֵס לְהַר הַבַּיִת בְּמִנְעָלוֹ, הָנֵי לָאו מִנְעָל נִינְהוּ, דְּלָאו בְּרֹאשׁ רַגְלָיו הֵן: <B>כִּסֵּא.</B> יֵשׁ קִטֵּעַ שֶׁיָּבְשׁוּ וְנִכְוְצוּ גִּידֵי שׁוֹקָיו וְאַף עַל אַרְכֻּבּוֹתָיו אֵינוֹ יָכֹל לֵילֵךְ, וְעוֹשֶׂה כְּמִין כִּסֵּא נָמוּךְ וְיוֹשֵׁב עָלָיו, וּכְשֶׁהוּא מְהַלֵּךְ נִסְמָךְ עַל יָדָיו בְּסַפְסָלִים קְטַנִּים וְעוֹקֵר גּוּפוֹ מִן הָאָרֶץ וְנִדְחָף לְפָנָיו וְחוֹזֵר וְנָח עַל אֲחוֹרָיו, וְהַכִּסֵּא קָשׁוּר לַאֲחוֹרָיו: <B>סָמוֹכוֹת.</B> שֶׁל אוֹתוֹ קִטֵּעַ, עוֹשֶׂה לוֹ סָמוֹכוֹת שֶׁל עוֹר אוֹ שֶׁל עֵץ לְרָאשֵׁי שׁוֹקָיו אוֹ רַגְלָיו הַתְּלוּיִין, וּכְשֶׁהוּא נִשְׁעָן עַל יָדָיו וְהוּא עוֹקֵר עַצְמוֹ נִשְׁעָן גַּם עַל רַגְלָיו קְצָת: <B>וְאֵין יוֹצְאִין בָּהֶם בְּשַׁבָּת.</B> דְּאַיְדֵי דְּתָלוּ וְלֹא מֵאֲרְגֵי, זִמְנִין דְּמִשְׁתַּלְפֵי וְאָתֵי לְאָתוֹיִינְהוּ. וְאִית דְּאָמְרֵי מִפְּנֵי שֶׁאֵין צְרִיכִין לוֹ כָּל כָּךְ וַהֲווּ מַשְּׂאוֹי {כ}: <B>וְאֵין נִכְנָסִין בָּהֶן לָעֲזָרָה.</B> דְּמִנְעָל נִינְהוּ {כא}: <B>אַנְקַטְמִין.</B> כְּמִין פַּרְצוּף אָדָם מְשֻׁנֶּה שֶׁמְּשִׂימִין עַל הַפָּנִים לְהַבְעִית בּוֹ הַתִּינוֹקוֹת. פֵּרוּשׁ אַחֵר, חֲמוֹר שֶׁהַלֵּיצָנִים עוֹשִׂין וְנוֹשְׂאִין אוֹתוֹ עַל כִּתְפֵיהֶן: <B>טְהוֹרִים.</B> מִלְּקַבֵּל טֻמְאָה, דְּלֹא כְּלִי תַּשְׁמִישׁ וְלֹא תַּכְשִׁיט הוּא: 

~ פרק ו - משנה ט
<B>בִּקְשָׁרִים.</B> בֵּן שֶׁיֵּשׁ לוֹ גַּעְגּוּעִים עַל אָבִיו, נוֹטֵל הָאָב רְצוּעָה שֶׁל מִנְעַל יָמִין וְקוֹשְׁרָהּ לוֹ לַבֵּן בִּשְׂמֹאלוֹ, וְכָל זְמַן שֶׁאוֹתוֹ קֶשֶׁר עָלָיו סָרִים הַגַּעְגּוּעִים מֵעָלָיו, בִּסְגֻלָּה. וּלְהָכִי תָּנֵי הַבָּנִים, שֶׁאֵין לַבָּנוֹת גַּעְגּוּעִים עַל אֲבִיהֶן כְּמוֹ הַבָּנִים: <B>בְּזוֹגִין.</B> כְּמִין פַּעֲמוֹנִים קְטַנִּים. תַּרְגּוּם פַּעֲמוֹן זָהָב, זַגָּא דְּדַהֲבָא: 

~ פרק ו - משנה י
<B>הַחַרְגּוֹל.</B> מִין חָגָב, כְּדִכְתִיב (וַיִּקְרָא יא) אֶת הַחַרְגּוֹל לְמִינֵהוּ, וְתוֹלִין אוֹתוֹ בָּאֹזֶן וּמְרַפְּאִים בּוֹ כְּאֵב הָאֹזֶן: <B>וּבְשֵׁן שֶׁל שׁוּעָל.</B> דְּעָבְדֵי לְשֵׁינְתָּא. לְמַאן דְּנָיֵים לְהָקִיצוֹ, תּוֹלִין עָלָיו שֵׁן שֶׁל שׁוּעָל חַי. וּלְמַאן דְּלֹא נָיֵים כְּדֵי שֶׁיִּישַׁן, תּוֹלִין עָלָיו שֵׁן שֶׁל שׁוּעָל מֵת: <B>וּבְמַסְמֵר הַצָּלוּב.</B> מַסְמֵר שֶׁבְּעֵץ הַתָּלוּי, אִם יְנִיחוּהוּ עַל נֶפַח שֶׁבַּמַּכָּה יָסִיר הַנֶּפַח. וְרַמְבַּ"ם פֵּרֵשׁ שֶׁמְּשִׂימִין אוֹתוֹ בְּצַוָּאר מִי שֶׁיֵּשׁ לוֹ קַדַּחַת שְׁלִישִׁית וִירַפְּאֶנּוּ: <B>וְרַבִּי מֵאִיר אוֹמֵר אַף בְּחֹל אָסוּר.</B> וְאֵין הֲלָכָה כְּרַבִּי מֵאִיר, דְּקַיְמָא לָן כָּל דָּבָר שֶׁיֵּשׁ בּוֹ מִשּׁוּם רְפוּאָה אֵין בּוֹ מִשּׁוּם דַּרְכֵי הָאֱמוֹרִי, וְלֹא קָרִינַן בְּהוּ וּבְחֻקּוֹתֵיהֶם לֹא תֵּלֵכוּ: 

^ פרק ז

~ פרק ז - משנה א
<B>כְּלָל גָּדוֹל.</B> הַשּׁוֹכֵחַ עִקַּר שַׁבָּת. כַּסָּבוּר אֵין שַׁבָּת בַּתּוֹרָה, וְאַף עַל גַּב דְּמֵעִקָּרָא שָׁמַע וְעַכְשָׁיו שְׁכָחוֹ: <B>אֵינוֹ חַיָּב אֶלָּא חַטָּאת אֶחָת.</B> עַל כָּל הַשַּׁבָּתוֹת שֶׁחִלֵּל, דְּכֻלָּהּ שְׁגָגָה חֲדָא הִיא דִּכְתִיב (שְׁמוֹת לא) אֶת שַׁבְּתוֹתַי תִּשְׁמֹרוּ, וּמַשְׁמַע שְׁמִירָה אַחַת לְשַׁבָּתוֹת הַרְבֵּה {א}: <B>הַיּוֹדֵעַ עִקַּר שַׁבָּת.</B> שֶׁיֵּשׁ שַׁבָּת בַּתּוֹרָה וְנֶאֶסְרוּ בּוֹ מְלָאכוֹת, וְעָשָׂה מְלָאכוֹת הַרְבֵּה בְּשַׁבָּתוֹת הַרְבֵּה עַל יְדֵי שִׁגְגַת שַׁבָּת, שֶׁאֵינוֹ יוֹדֵעַ שֶׁשַּׁבָּת הַיּוֹם, חַיָּב עַל כָּל שַׁבָּת וְשַׁבָּת חַטָּאת אַחַת, וְעַל זֶה נֶאֱמַר (שָׁם) וְשָׁמְרוּ בְּנֵי יִשְׂרָאֵל אֶת הַשַּׁבָּת, דְּמַשְׁמַע שְׁמִירָה לְכָל שַׁבָּת וְשַׁבָּת, כְּלוֹמַר שֶׁחַיָּב חַטָּאת עַל כָּל שַׁבָּת וְשַׁבָּת, וְאַף עַל פִּי שֶׁלֹּא נוֹדַע לוֹ בֵּינְתַיִם וְהֶעְלֵם אֶחָד הוּא, אָמְרִינַן יָמִים שֶׁבֵּינְתַיִם הַוְיָן יְדִיעָה, שֶׁאִי אֶפְשָׁר שֶׁלֹּא שָׁמַע בֵּינְתַיִם שֶׁאוֹתוֹ הַיּוֹם שַׁבָּת הָיָה, אֶלָּא שֶׁלֹּא נִזְכַּר בַּמְּלָאכוֹת שֶׁעָשָׂה בּוֹ, הִלְכָּךְ כָּל שַׁבָּת וְשַׁבָּת שְׁגָגָה אַחַת הִיא: <B>הַיּוֹדֵעַ שֶׁהוּא שַׁבָּת וְעָשָׂה מְלָאכוֹת הַרְבֵּה.</B> שֶׁלֹּא יָדַע שֶׁמְּלָאכוֹת הַלָּלוּ אֲסוּרוֹת, וַעֲשָׂאָן כַּמָּה פְּעָמִים בְּכַמָּה שַׁבָּתוֹת, חַיָּב עַל כָּל אַב מְלָאכָה חַטָּאת אַחַת, וְאַף עַל פִּי שֶׁחָזַר וּכְפָלָן בְּכַמָּה שַׁבָּתוֹת, כָּל אָב מֵהֶן חֲדָא שְׁגָגָה הִיא, דְּהָא לֹא נוֹדַע לוֹ בֵּינְתַיִם. וְהָכָא לֵיכָּא לְמֵימַר יָמִים שֶׁבֵּינְתַיִם הַוְיָן יְדִיעָה לְחַלֵּק, דְּמִשּׁוּם יָמִים שֶׁבֵּינְתַיִם אֵין לוֹ לָדַעַת אֵיזוֹ מְלָאכָה אֲסוּרָה וְאֵיזוֹ מְלָאכָה מֻתֶּרֶת, אֶלָּא אִם כֵּן יָשַׁב וְעָסַק לִפְנֵי חֲכָמִים בְּהִלְכוֹת שַׁבָּת. וְהוּא הַדִּין שֶׁחַיָּב עַל שְׁתֵּי תּוֹלָדוֹת שֶׁל שְׁתֵּי אָבוֹת חֲלוּקוֹת עַל כָּל אַחַת חַטָּאת אַחַת, אֲבָל אִי עָבֵיד אָב וְתוֹלָדָה דִּידֵיהּ, אוֹ שְׁתֵּי תּוֹלָדוֹת שֶׁל אָב אֶחָד, לֹא מִחַיַּב אֶלָּא חֲדָא, כִּדְקָתָנֵי סֵיפָא הָעוֹשֶׂה מְלָאכוֹת הַרְבֵּה מֵעֵין מְלָאכָה אַחַת אֵינוֹ חַיָּב אֶלָּא אַחַת, כְּגוֹן שְׁתֵּי תּוֹלָדוֹת שֶׁל אָב אֶחָד, מִשּׁוּם דַּהֲוֵי כְּעוֹשֶׂה וְחוֹזֵר וְעוֹשֶׂה בְּהֶעְלֵם אַחַת, וְאֵין חִלּוּק חַטָּאוֹת בְּהֶעְלֵם אַחַת אֶלָּא בְּגוּפֵי עֲבֵרָה שֶׁאֵינָן דּוֹמִים, אוֹ בְּחִלּוּק שַׁבָּתוֹת לְעִנְיַן שִׁגְגַת שַׁבָּת: 

~ פרק ז - משנה ב
<B>הַזּוֹרֵעַ וְהַחוֹרֵשׁ.</B> הָא דְּלֹא תָּנָא הַחוֹרֵשׁ בְּרֵישָׁא וַהֲדַר הַזּוֹרֵעַ כְּדֶרֶךְ כָּל הָאָרֶץ, לְאַשְׁמוֹעִינַן שֶׁאִם הָיָה קַרְקַע קָשָׁה וַחֲרָשׁוֹ וּזְרָעוֹ וְאַחַר כָּךְ חָזַר וַחֲרָשׁוֹ, מִחַיַּב אַחֲרִישָׁה שְׁנִיָּה מִשּׁוּם חוֹרֵשׁ: <B>הַקּוֹצֵר.</B> בַּזְּרָעִים, וְהַמְּלַקֵּט בָּאִילָנוֹת, חַיָּב מִשּׁוּם קוֹצֵר: <B>הַמְעַמֵּר.</B> אוֹסֵף זְרָעִים תְּלוּשִׁים וְצוֹבְרָם אֶל מָקוֹם אֶחָד: <B>הַזּוֹרֶה.</B> בָּרַחַת לָרוּחַ: <B>הַבּוֹרֵר.</B> פְּסֹלֶת, בְּיָדָיו אוֹ בִּכְבָרָה: <B>וְהַמְרַקֵּד.</B> בַּנָּפָה, וְאַף עַל גַּב דְּהָנֵי כֻּלְּהוּ חֲדָא נִינְהוּ דִּלְהַפְרִישׁ פְּסֹלֶת מִתּוֹךְ אֹכֶל נַעֲשׂוּ שְׁלָשְׁתָּן, מִשּׁוּם דִּשְׁלָשְׁתָּן הָווּ בַּמִּשְׁכָּן אַף עַל גַּב דְּדָמוּ לַהֲדָדִי חָשֵׁיב לְהוּ כָּל חֲדָא בְּאַנְפֵּי נַפְשַׁהּ. אִי נַמִּי לְפִי שֶׁאֵינָן בְּבַת אַחַת אֶלָּא זֶה אַחַר זֶה: <B>הָאוֹפֶה.</B> לֹא הַוְיָא בַּמִּשְׁכָּן, דְּאֵין אֲפִיָּה אֶלָּא בַּפַּת, וּפַת לֹא שַׁיְכָא בִּמְלֶאכֶת הַמִּשְׁכָּן, אֶלָּא תַּנָּא סִדּוּרָא דְּפַת נָקַט {ד}, וּמִיהוּ מְבַשֵּׁל שֶׁהוּא מֵעֵין מְלֶאכֶת אוֹפֶה הֲוָה בַּמִּשְׁכָּן, בַּסַּמְּמָנִין שֶׁל צֶבַע תְּכֵלֶת וְאַרְגָּמָן וְתוֹלַעַת שָׁנִי. וְהַמֵּגִיס בִּקְדֵרָה, וְהַנּוֹתֵן כִּסּוּי עַל גַּבֵּי קְדֵרָה הָעוֹמֶדֶת עַל הָאֵשׁ, חַיָּב מִשּׁוּם מְבַשֵּׁל, וְכָל הָנָךְ קַמָּאִי דְּחָשֵׁיב בְּמַתְנִיתִין הַזּוֹרֵעַ הַקּוֹצֵר הַדָּשׁ וְכוּ', כֻּלְּהוּ הָווּ בַּסַּמְּמָנִין בַּצֶּבַע שֶׁל מְלֶאכֶת הַמִּשְׁכָּן: <B>הַגּוֹזֵז צֶמֶר.</B> וְכָל שְׁאָר מַלְאֲכוֹתֶיהָ שַׁיְּכֵי בְּצֶמֶר תְּכֵלֶת שֶׁל מְלֶאכֶת הַמִּשְׁכָּן: <B>הַמְּלַבְּנוֹ.</B> מְכַבְּסוֹ בַּנָּהָר: <B>הַמְּנַפְּצוֹ.</B> חוֹבְטוֹ בְּשֵׁבֶט, אִי נַמִּי סוֹרְקוֹ בְּמַסְרֵק: <B>הַמֵּסֵךְ.</B> אורדי"ר בְּלַעַ"ז {ה}: <B>בָּתֵּי נִירִין.</B> שֶׁנּוֹתֵן שְׁנֵי חוּטִין בְּתוֹךְ הַבֵּית נִיר {ו}: <B>הַפּוֹצֵעַ.</B> מֵסִיר חוּטֵי הָעֵרֶב מֵעַל הַשְּׁתִי אוֹ הַשְּׁתִי מֵעַל הָעֵרֶב, לְצֹרֶךְ אֲרִיגָה: <B>וְהַקּוֹשֵׁר וְהַמַּתִּיר.</B> שֶׁכֵּן צָדֵי חִלָּזוֹן שֶׁמִּמֶּנּוּ עוֹשִׂין הַתְּכֵלֶת קוֹשְׁרִין וּמַתִּירִין, שֶׁפְּעָמִים צָרִיךְ לִטֹּל חוּטִין מֵרֶשֶׁת זוֹ לְהוֹסִיף עַל זוֹ, וּמַתִּיר מִכָּאן וְקוֹשֵׁר כָּאן {ז}: <B>וְהַתּוֹפֵר וְקוֹרֵעַ.</B> נַמִּי הֲוֵי בַּיְרִיעוֹת, שֶׁכֵּן יְרִיעָה שֶׁאֲכָלָהּ עָשׁ וְנִקְּבָה בּוֹ נֶקֶב קָטָן וְעָגֹל, צָרִיךְ לִקְרֹעַ לְמַטָּה וּלְמַעְלָה אֶת הַנֶּקֶב, שֶׁלֹּא תְּהֵא הַתְּפִירָה עֲשׂוּיָה קְמָטִין קְמָטִין: <B>וְהַתּוֹפֵר שְׁתֵּי תְפִירוֹת.</B> וְהוּא שֶׁקְּשָׁרָן, דְּאִי לֹא קְשָׁרָן לֹא קַיְּמֵי. וּמִחַיַּב תַּרְתֵּי, מִשּׁוּם קוֹשֵׁר וּמִשּׁוּם תּוֹפֵר: <B>הַצָּד צְבִי.</B> וְכָל מְלֶאכֶת עוֹרוֹ נוֹהֶגֶת בַּתְּחָשִׁים בְּעוֹרוֹתֵיהֶן {ח}: <B>הַמּוֹלְחוֹ וְהַמְּעַבְּדוֹ.</B> בַּגְּמָרָא מַקְשֶׁה דְּהַיְנוּ מוֹלֵחַ הַיְנוּ מְעַבֵּד, אֶלָּא אַפֵּיק חַד מִנַּיְהוּ וְעַיֵּל שִׂרְטוּט בִּמְקוֹמוֹ, שֶׁמְּשַׂרְטֵט מֵאֲבוֹת מְלָאכוֹת הוּא: <B>הַמְּמַחְקוֹ.</B> מְגָרֵד שְׂעָרוֹ: <B>מְחַתְּכוֹ.</B> מַקְצִיעוֹ וּמְחַתְּכוֹ לִרְצוּעוֹת וְסַנְדָּלִים: <B>וְכוֹתֵב וּמוֹחֵק.</B> הָווּ בַּמִּשְׁכָּן, שֶׁכֵּן רוֹשְׁמִים בַּקְּרָשִׁים לֵידַע אֵיזֶה בֶּן זוּגוֹ, וְכוֹתֵב אוֹת בָּזֶה וְאוֹת בָּזֶה, וּפְעָמִים שֶׁטָּעָה וּמוֹחֵק: <B>מְכַבֶּה וּמַבְעִיר.</B> בָּאֵשׁ שֶׁתַּחַת דּוּד הַסַּמְּמָנִין: <B>מַכֶּה בַפַּטִּישׁ.</B> הוּא גְּמַר מְלָאכָה, שֶׁכֵּן אֻמָּן מַכֶּה בַּסַּדָּן בִּגְמַר מְלָאכָה, וְאֵין מַכֶּה בַּפַּטִּישׁ חַיָּב אֶלָּא בִּגְמַר מְלָאכָה {י}. וּמִנְיָנָא דְּרֵישָׁא דְּמָנָה אֲבוֹת מְלָאכוֹת אַרְבָּעִים חָסֵר אַחַת, אַף עַל גַּב דַּהֲדַר חָשֵׁיב לְהוּ חֲדָא חֲדָא, אֲתָא לְאַשְׁמְעִינַן דַּאֲפִלּוּ עָבֵיד אֱינַשׁ כָּל מְלָאכוֹת שֶׁבָּעוֹלָם בְּשַׁבָּת אַחַת, בְּהֶעְלֵם אַחַת, אִי אֶפְשָׁר שֶׁיִּתְחַיֵּב יוֹתֵר מֵאַרְבָּעִים חַטָּאוֹת {יא}, דְּכֻלְּהוּ שְׁאָר מְלָאכוֹת תּוֹלָדוֹת לְהָנָךְ אָבוֹת, וְאִשְׁתַּכַּח דְּעָבֵיד אָב וְתוֹלָדָה דִּילֵיהּ וְלֹא מִחַיַּב אֶלָּא חֲדָא: 

~ פרק ז - משנה ג
<B>כָּל הַכָּשֵׁר לְהַצְנִיעַ.</B> שֶׁהוּא דָּבָר הֶעָשׂוּי לְצֹרֶךְ הָאָדָם: <B>וּמַצְנִיעִין כָּמוֹהוּ.</B> שֶׁיֵּשׁ בּוֹ שִׁעוּר הָרָאוּי לְהַצְנִיעוֹ: <B>אֵין חַיָּב אֶלָּא הַמַּצְנִיעוֹ.</B> אִם נַעֲשָׂה חָבִיב עַל אָדָם אֶחָד וְהִצְנִיעוֹ, חַיָּב עַל הוֹצָאָתוֹ אִם הוֹצִיאוֹ, אֲבָל אָדָם אַחֵר אֵינוֹ חַיָּב עָלָיו, דִּלְגַבֵּיהּ לָאו מְלָאכָה הִיא: 

~ פרק ז - משנה ד
<B>עָצָה.</B> תֶּבֶן שֶׁל מִינֵי קִטְנִיּוֹת: <B>כִּמְלֹא פִי גָמָל.</B> שִׁעוּרוֹ גָּדוֹל מִמְּלֹא פִי פָרָה, וְכִמְלֹא פִי פָרָה לֹא מִחַיַּב בְּעָצָה, דְּהָא לֹא חַזְיָא לְפָרָה: <B>עָמִיר.</B> קַשִּׁין שֶׁל שִׁבָּלִין: <B>פִּי טָלֶה.</B> נָפִישׁ מִפִּי גְּדִי, הִלְכָּךְ עָמִיר דְּלֹא חָזֵי לִגְדִי לֹא מִחַיַּב כִּמְלֹא פִּי גְּדִי עַד דְּאִיכָּא מְלֹא פִּי טָלֶה, אֲבָל עֲשָׂבִים הוֹאִיל וְחָזֵי לִגְדִי וּלְטָלֶה מִחַיַּב אֲפִלּוּ כִּמְלֹא פִי גְּדִי: <B>לַחִין.</B> הָרְאוּיִין לָאָדָם: <B>כִּגְרוֹגֶרֶת.</B> דְּזֶה שִׁעוּר לְכָל מַאֲכַל אָדָם בְּשַׁבָּת, אֲבָל כִּמְלֹא פִי גְּדִי לֹא, דְּלַחִים לֹא חָזוּ לִגְדִי: <B>וּמִצְטָרְפִין.</B> כָּל אָכְלֵי אָדָם זֶה עִם זֶה: <B>חוּץ מִקְּלִפֵּיהֶן.</B> שֶׁאֵינָן אֹכֶל וְאֵין מַשְׁלִימִין הַשִּׁעוּר: <B>וְעֻקְצֵיהֶן.</B> זְנַב הַפְּרִי דְּהוּא עֵץ בְּעָלְמָא: <B>וְסֻבָּן.</B> קְלִפַּת הַחִטִּים הַנּוֹשֶׁרֶת מֵחֲמַת הַכְּתִישָׁה: <B>וּמֻרְסָנָן.</B> הַנִּשְׁאָר בַּנָּפָה. וְרַמְבַּ"ם פֵּרֵשׁ אִיפְּכָא, דְּמֻרְסָן הוּא עָבֶה וְגָרוּעַ מִסֻּבִּין: <B>חוּץ מִקְּלִפֵּי עֲדָשִׁים.</B> [שֶׁמִּצְטָרְפִין]: <B>שֶׁהֵן מִתְבַּשְּׁלוֹת עִמָּהֶן.</B> לַאֲפוֹקֵי הַקְּלִפּוֹת הַחִיצוֹנוֹת שֶׁהֵן נוֹשְׁרוֹת כְּשֶׁעוֹשֶׂה מֵהֶם גֹּרֶן. וּקְלִפֵּי הַפּוֹלִין בִּזְמַן שֶׁהֵן לַחִים וּמִתְבַּשְׁלִין עִם קְלִפָּתָן, לְרַבִּי יְהוּדָה מִצְטָרְפִין עִם הָאֳכָלִין לְשִׁעוּר גְּרוֹגֶרֶת, אֲבָל יְבֵשִׁים לֹא, שֶׁאֵינָן נֶאֱכָלִין בִּקְלִפָּתָן לְפִי שֶׁהֵן נִרְאִין כִּזְבוּבִין בַּקְּעָרָה. וְאֵין הֲלָכָה כְּרַבִּי יְהוּדָה: 

^ פרק ח

~ פרק ח - משנה א
<B>הַמּוֹצִיא יַיִן כְּדֵי מְזִיגַת הַכּוֹס.</B> שֶׁל בִּרְכַּת הַמָּזוֹן, שֶׁהוּא רֹבַע רְבִיעִית יַיִן חַי, כְּדֵי שֶׁיִּמְזְגֶנּוּ לְחֶשְׁבּוֹן עַל חַד שֶׁל יַיִן תְּלָתָא מִמַּיִם וְיַעֲמֹד עַל רְבִיעִית הַלֹּג {א} שֶׁהוּא שִׁעוּר כּוֹס שֶׁל בְּרָכָה: <B>כְּדֵי גְמִיעָה.</B> מַה שֶּׁאָדָם בּוֹלֵעַ בְּבַת אַחַת {ב}, וַחֲלֵב בְּהֵמָה טְמֵאָה דְּלֹא חָזֵי לִשְׁתִיָּה שִׁעוּרוֹ כְּדֵי לִכְחֹל עַיִן אַחַת: <B>עַל הַכָּתִית.</B> מַכָּה שֶׁעַל גַּבֵּי הַסּוּסִים וְהַחֲמוֹרִים מֵחֲמַת הַמַּשְּׂאוֹי. וּמָצָאתִי כָּתוּב שֶׁשְּׁחִין הַיּוֹצֵא בְּעוֹר הַבָּשָׂר, כְּשֶׁמַּגִּיעַ לְהִתְבַּשֵּׁל הוּא עוֹשֶׂה רֹאשׁ לְמַעְלָה וְקָרוּי פִּי כָּתִית. וְאַף עַל פִּי שֶׁהַדְּבַשׁ עִקָּרוֹ לָאֲכִילָה, כֵּיוָן שֶׁרְפוּאָתוֹ מְצוּיָה, וְהוּא מַשֶּׁהוּ, אָזְלִינַן בָּתַר שִׁעוּרָא זוּטְרָא לְחֻמְרָא: <B>אֵבֶר קָטָן.</B> שֶׁל תִּינוֹק בֶּן יוֹמוֹ, וְהוּא אֶצְבַּע קְטַנָּה שֶׁבָּרֶגֶל: <B>לָשׁוּף.</B> לְשַׁפְשֵׁף וְלִמְחוֹת בָּהֶן: <B>קִילוֹר.</B> שֶׁנּוֹתְנִין עַל הָעַיִן: <B>וּשְׁאָר כָּל הַמַּשְׁקִין.</B> שֶׁאֵין עוֹשִׂין מֵהֶם רְפוּאָה: <B>שׁוֹפָכִין.</B> מַיִם סְרוּחִין, וַחֲזוּ לְגַבֵּל בָּהֶן אֶת הַטִּיט: <B>כֻּלָּן בִּרְבִיעִית.</B> אַף הַיַּיִן וְהֶחָלָב וְהַדְּבַשׁ, דְּלֹא נֶאֶמְרוּ שִׁעוּרִין בַּמִּשְׁנָה אֶלָּא לְמַצְנִיעֵיהֶן, אֲבָל שְׁאָר כָּל אָדָם אֵין חַיָּבִין אֶלָּא בִּרְבִיעִית. וּסְבִירָא לֵיהּ לְרַבִּי שִׁמְעוֹן דְּמַצְנִיעַ עַצְמוֹ בָּעֵי שִׁעוּרָא זוּטָא, וּבְבָצִיר מֵהַאי שִׁעוּרָא לֹא מִחַיַּב, דְּלֵית לֵיהּ לְרַבִּי שִׁמְעוֹן כָּל שֶׁאֵין כָּשֵׁר לְהַצְנִיעַ וְאֵין מַצְנִיעִין כָּמוֹהוּ שֶׁיִּתְחַיֵּב עָלָיו מַצְנִיעוֹ בְּכָל שֶׁהוּא, וְאֵין הֲלָכָה כְּרַבִּי שִׁמְעוֹן: 

~ פרק ח - משנה ב
<B>אֹזֶן לְקֻפָּה.</B> לְאוֹחֲזָהּ בָּהּ: <B>תְּלַאי.</B> לִתְלוֹתוֹ בּוֹ, וּבָצִיר מִשִּׁעוּר אֹזֶן לְקֻפָּה: <B>מִדַּת מִנְעָל.</B> לְהַרְאוֹת לָאֻמָּן כְּמִדָּה זוֹ אֲנִי צָרִיךְ, וְשִׁעוּרֵיהּ בָּצִיר מִתְּלַאי: <B>נְיָר.</B> מֵעֲשָׂבִים עוֹשִׂין אוֹתוֹ: <B>קֶשֶׁר שֶׁל מוֹכְסִין.</B> פְּעָמִים שֶׁאָדָם נוֹתֵן מֶכֶס בְּרֹאשׁ הַנָּהָר מִזֶּה, וְהוּא מוֹסֵר לוֹ חוֹתָם לְהַרְאוֹת לַמּוֹכֵס שֶׁבָּעֵבֶר הָאַחֵר מִן הַנָּהָר לְהַרְאוֹתוֹ שֶׁכְּבָר פָּרַע הַמֶּכֶס, וְדַרְכּוֹ לִכְתֹּב שְׁתֵּי אוֹתִיּוֹת גְּדוֹלוֹת לְסִימָן, וְהֵן גְּדוֹלוֹת מִשְּׁתֵּי אוֹתִיּוֹת שֶׁלָּנוּ: <B>נְיָר מָחוּק.</B> שׁוּב אֵינוֹ רָאוּי לִכְתֹּב, לְפִיכָךְ צָרִיךְ שִׁעוּר גָּדוֹל לִכְרֹךְ עַל פִּי צְלוֹחִית: 

~ פרק ח - משנה ג
<B>לַעֲשׂוֹת בּוֹ קָמֵעַ.</B> לְכַסּוֹת בּוֹ אֶת הַקָּמֵעַ: <B>קְלָף כְּדֵי לִכְתֹּב עָלָיו פָּרָשָׁה קְטַנָּה.</B> דְּאַיְדֵי דְּדָמָיו יְקָרִין לֹא עֲבַד מִנֵּיהּ קֶשֶׁר מֹכְסִין אֶלָּא תְּפִלִּין וּמְזוּזוֹת, וְלֹא מִחַיַּב בְּשִׁעוּרָא זוּטָא: <B>דְּיוֹ כְּדֵי לִכְתֹּב שְׁתֵּי אוֹתִיּוֹת.</B> לִרְשֹׁם עַל שְׁתֵּי חֻלְיוֹת שֶׁל כְּלִי אוֹ עַל שְׁנֵי קְרָשִׁים לְזַוְּגָן: <B>כְּדֵי לִכְחֹל עַיִן אֶחָת.</B> שֶׁכֵּן צְנוּעוֹת הַהוֹלְכוֹת מְעֻטָּפוֹת אֵין מְגַלּוֹת אֶלָּא עַיִן אַחַת וְכוֹחֲלוֹת אוֹתָהּ: 

~ פרק ח - משנה ד
<B>הַשַּׁבְשֶׁבֶת.</B> הַצַּיָּדִין מוֹשִׁיבִין נֶסֶר קָטָן בְּרֹאשׁ הַקָּנֶה וְנוֹתְנִים עָלָיו דֶּבֶק, וְהָעוֹף יוֹשֵׁב עָלָיו וְנִדְבַּק בּוֹ, וְצָרִיךְ לָתֵת עָלָיו דֶּבֶק הַרְבֵּה כְּדֵי שֶׁיְּהֵא הָעוֹף נִדְבָּק בּוֹ: <B>[כְּדֵי] לַעֲשׂוֹת בּוֹ נֶקֶב קָטָן.</B> כְּלִי שֶׁמְּשִׂימִין בּוֹ כֶּסֶף חַי וְסוֹתֵם פִּיו בְּזֶפֶת אוֹ בְּגָפְרִית, וְעוֹשֶׂה בַּסְּתִימָה נֶקֶב קָטָן לְהוֹצִיא מִמֶּנּוּ הַכֶּסֶף חַי: <B>חַרְסִית.</B> לְבֵנָה כְּתוּשָׁה: <B>לַעֲשׂוֹת פִּי כוּר.</B> שֶׁהַמַּפּוּחַ נִכְנָס בּוֹ: <B>פִּטְפּוּט.</B> רֶגֶל לִמְקוֹם מוֹשַׁב הַכּוּר, שֶׁמּוֹשִׁיבִין אוֹתוֹ עַל כַּן וּבָסִיס הֶעָשׂוּי לְכָךְ: <B>סֻבִּין כְּדֵי לִתֵּן עַל פִּי הַכּוּר שֶׁל צוֹרְפֵי זָהָב.</B> בְּמָקוֹם שֶׁאֵין פֶּחָמִין צוֹרְפִין הַזָּהָב בְּאֵשׁ שֶׁל סֻבִּין. פֵּרוּשׁ אַחֵר שֶׁרְגִילִים לָתֵת סֻבִּין עַל פִּי הַכּוּר כְּשֶׁמַּתִּיכִים הַזָּהָב: <B>לָסוּד קְטַנָּה שֶׁבַּבָּנוֹת.</B> בָּנוֹת שֶׁהִגִּיעוּ לְפִרְקָן וְלֹא בָּא לָהֶן הָאֹרַח, בְּנוֹת עֲנִיִּים טוֹפְלוֹת אוֹתָן בְּסִיד וְהָאֹרַח מְמַהֵר לָבֹא וּמַשִּׁיר נַמִּי אֶת הַשֵּׂעָר, וּבְנוֹת עֲשִׁירִים טוֹפְלוֹת בְּסֹלֶת, וּבְנוֹת מְלָכִים בְּשֶׁמֶן זַיִת שֶׁלֹּא הֵבִיא שְׁלִישׁ: <B>כִּלְכּוּל.</B> הַצְּדָעַיִן, וְסָדִין אוֹתָן בְּסִיד לְהַשְׁכִּיב אֶת הַשֵּׂעָר: <B>אַנְדִּיפֵי.</B> לְמַטָּה מִן הַצְּדָעַיִן מְעַט, שֶׁקּוֹרִין בַּת צִדְעָה. וְאֵין הֲלָכָה לֹא כְּרַבִּי יְהוּדָה וְלֹא כְּרַבִּי נְחֶמְיָה: 

~ פרק ח - משנה ה
<B>אֲדָמָה.</B> טִיט אָדֹם: <B>מַרְצוּפִין.</B> שַׂקִּין גְּדוֹלוֹת שֶׁנּוֹשְׂאִין בָּהֶם פְּרַקְמַטְיָא בַּסְּפִינוֹת, וְחוֹתְמִין אוֹתָם כְּדֶרֶךְ שֶׁחוֹתְמִים הָאִגְּרוֹת. וְשִׁעוּרֵיהּ דְּרַבָּנָן זוּטָר מִדְּרַבִּי עֲקִיבָא. וַהֲלָכָה כַּחֲכָמִים: <B>כְּדֵי לְזַבֵּל כְּרֵשָׁא.</B> כַּרְתִּי. וְשִׁעוּרֵיהּ זוּטָר מִקֶּלַח שֶׁל כְּרוּב. וַהֲלָכָה כַּחֲכָמִים: <B>מְלֹא כַף סִיד.</B> כַּף שֶׁל סַיָּדִין: <B>כְּדֵי לַעֲשׂוֹת קֻלְמוֹס.</B> הַמַּגִּיעַ לַקְּשָׁרִין שֶׁל אֶמְצַע אֶצְבְּעוֹתָיו: <B>עָב.</B> שֶׁאֵינוֹ רָאוּי לִכְתִיבָה: <B>מְרֻסָּס.</B> מְרֹצָץ וְשָׁבוּר: <B>בֵּיצָה קַלָּה.</B> בֵּיצַת תַּרְנְגֹלֶת. וְאַמַּאי קָרֵי לַהּ בֵּיצָה קַלָּה, שֶׁקַּלָּה לְהִתְבַּשֵּׁל יוֹתֵר מִשְּׁאָר בֵּיצִים. וְהַשִּׁעוּר הוּא כְּדֵי לְבַשֵּׁל כִּגְרוֹגֶרֶת מִמֶּנָּה: <B>טְרוּפָה.</B> מְעֹרֶבֶת בְּשֶׁמֶן: <B>וּנְתוּנָה בָאִלְפָּס.</B> שֶׁהוּחַם כְּבָר, שֶׁהִיא מְמַהֶרֶת לְהִתְבַּשֵּׁל: 

~ פרק ח - משנה ו

<B>תַּרְוָד.</B> כַּף: <B>חָף.</B> שֵׁן מִשִּׁנֵּי הַמַּפְתֵּחַ שֶׁפּוֹתְחִים בָּהּ הַדְּלָתוֹת. וְאֵין הֲלָכָה כְּרַבִּי יְהוּדָה: <B>כַּרְכָּר.</B> שֶׁל אוֹרְגִין, וּמַעֲבִירוֹ עַל הַשְּׁתִי כְּשֶׁהוּא מָתוּחַ לְפָנָיו וְשׁוֹבֵט בּוֹ הַחוּטִין: <B>כְּדֵי לִזְרֹק בִּבְהֵמָה.</B> דְּלֹא טָרַח אֱינַשׁ לְמִשְׁקַל צְרוֹר מִשּׁוּם עוֹף לְהַבְרִיחוֹ, דִּבְקָלָא בְּעָלְמָא סַגִּי לֵיהּ: 

~ פרק ח - משנה ז
<B>בֵּין פַּצִּים לַחֲבֵרוֹ.</B> כְּשֶׁמְּסַדְּרִין פַּצִּימִין וְעַמּוּדִין וְקוֹרוֹת וְעוֹשִׂין שׁוּרוֹת שֶׁל קוֹרוֹת עַל הָאָרֶץ וְיֵשׁ חָלָל בֵּין זוֹ לְזוֹ סוֹמְכוֹ תַּחְתָּיו שֶׁלֹּא יִתְעַקֵּם {י}: <B>זֵכֶר לַדָּבָר.</B> דְּחָשֵׁיב חֶרֶס בַּחֲתִיַּת הָאוּר: <B>לַחְשֹׂף.</B> לִדְלוֹת: <B>מִגֶּבֶא.</B> גֻּמָּא קְטַנָּה שֶׁהַמַּיִם נִקְבָּצִים בָּהּ, אַלְמָא חָשֵׁיב חֶרֶס נַמִּי בְּקַבָּלַת הַמַּיִם. וַהֲלָכָה כְּרַבִּי יוֹסֵי: 

^ פרק ט

~ פרק ט - משנה א
<B>אָמַר רַבִּי עֲקִיבָא מִנַּיִן לַעֲבוֹדַת כּוֹכָבִים שֶׁמְּטַמְּאָה בְמַשָּׂא.</B> אַיְדֵי דְּאָיְרֵי לְעֵיל בְּאַסְמַכְתָּא גַּבֵּי חֶרֶס, נָקַט נַמִּי לְהָנֵי קְרָאֵי דְּאַסְמַכְתָּא. וּקְרָא דְּתִזְרֵם כְּמוֹ דָּוָה הוּא סָמוּךְ לִקְרָא דְּלֹא יִמָּצֵא בִמְכִתָּתוֹ חֶרֶס דְּאַיְתֵי לְעֵיל. אִי נַמִּי מִשּׁוּם דְּבָעֵי לְמִתְנָא מִנַּיִן שֶׁמַּרְחִיצִין אֶת הַמִּילָה וְכוּ' תָּנָא לְהָנָךְ מִנַּיִן דְּדָמוּ לַהּ: <B>מְטַמְּאָה בְמַשָּׂא.</B> הַנּוֹשֵׂא אוֹתָהּ יְכַבֵּס בְּגָדָיו וַאֲפִלּוּ לֹא נָגַע בָּהּ, כְּגוֹן שֶׁהָיְתָה בְּקֻפָּה וְכַיּוֹצֵא בָּהּ. וְאִיפְלִיגוּ רַבָּנָן עֲלֵיהּ דְּרַבִּי עֲקִיבָא וְאָמְרֵי אֵינוֹ מִטַּמֵּא אֶלָּא בְּמַגָּע כְּשֶׁרֶץ. וַהֲלָכָה כַּחֲכָמִים: <B>תִּזְרֵם כְּמוֹ (אִשָּׁה) דָוָה.</B> כְּלוֹמַר יְהִי בְּעֵינֶיךָ כְּזָרִים, כְּמוֹ דָּוָה, כְּאִשָּׁה נִדָּה, כְּדִכְתִיב (וַיִּקְרָא טו) וְהַדָּוָה בְּנִדָּתָהּ, וּבַעֲבוֹדַת כּוֹכָבִים מִשְׁתַּעֵי קְרָא: 

~ פרק ט - משנה ב
<B>שֶׁהִיא טְהוֹרָה.</B> שֶׁאֵינָהּ מְקַבֶּלֶת טֻמְאָה: <B>בְּלֶב יָם.</B> וּפְשִׁיטָא דָּאֳנִיָּה בְּלֵב יָם הִיא, אֶלָּא לְאַשְׁמוֹעִינַן דִּסְפִינָה הֲרֵי הִיא כְּיָם, מַה יָּם טָהוֹר, אַף סְפִינָה טְהוֹרָה, וַאֲפִלּוּ הִיא שֶׁל חֶרֶס, וַאֲפִלּוּ טְעָנוּהָ בַּיַּבָּשָׁה וְהוֹרִידוּהָ לַיָּם: <B>שֶׁזּוֹרְעִים בָּהּ חֲמִשָּׁה זֵרְעוֹנִים.</B> וְיֵשׁ בָּהּ כְּדֵי לְהַפְרִישׁ בֵּינֵיהֶן הֶפְרֵשׁ הָרָאוּי וְלֹא הֲוֵי עִרְבּוּב: <B>אַרְבָּעָה בְאַרְבַּע רוּחוֹת הָעֲרוּגָה.</B> מְמַלֵּא אֶת כָּל הָרוּחַ עַד סָמוּךְ לַקֶּרֶן, וּבָאֶמְצַע אֵינוֹ זוֹרֵעַ אֶלָּא גַּרְעִין אֶחָד, כְּדֵי שֶׁיִּהְיֶה הַגַּרְעִין שֶׁבְּאֶמְצַע רָחוֹק שְׁלֹשָׁה טְפָחִים מִן הַזָּרוּעַ שֶׁבְּכָל רוּחַ, דְּשִׁעוּר יְנִיקַת כָּל זֶרַע טֶפַח וּמֶחֱצָה, וְאַף עַל פִּי שֶׁאֵצֶל הַקְּרָנוֹת שֶׁבָּרוּחוֹת הַזְּרָעִים קְרוֹבִים זֶה לָזֶה וְאֵין בֵּינֵיהֶם הַרְחָקָה שְׁלֹשָׁה טְפָחִים וְיוֹנְקִין זֶה מִזֶּה, אֵין כָּאן בֵּית מֵחוֹשׁ, דְּאַכִּלְאַיִם בִּלְבַד קָפֵיד קְרָא דְּלֹא לֵיהֱוֵי עִרְבּוּב, וְלִיְנִיקָה לֹא חָיְשִׁינַן, כְּדִתְנָן (בָּבָא בַּתְרָא פ"ב מי"ב) הָיָה גָּדֵר בֵּינְתַיִם זֶה סוֹמֵךְ לַגָּדֵר מִכָּאן וְזֶה סוֹמֵךְ לַגָּדֵר מִכָּאן, וְאַף עַל גַּב דְּיָנְקֵי מִתַּתָּאֵי. וְכָאן יֵשׁ הֶכֵּר גָּדוֹל, שֶׁרוּחַ זוֹ זְרוּעָה צָפוֹן וְדָרוֹם, וְרוּחַ זוֹ זְרוּעָה מִזְרָח וּמַעֲרָב, אֲבָל בֵּין זֶרַע הָאֶמְצָעִי לְזֵרְעוֹנֵי הָרוּחוֹת אֵין הֶכֵּר, וְאִי מְקָרְבֵי הֲוֵי עִרְבּוּב, הִלְכָּךְ צָרִיךְ הֶרְחֵק כְּדֵי יְנִיקָה: <B>שֶׁנֶּאֱמַר כִּי כָאָרֶץ תּוֹצִיא צִמְחָהּ.</B> תּוֹצִיא חַד, צִמְחָהּ חַד, זֵרוּעֶיהָ תְּרֵי, תַּצְמִיחַ חַד, הֲרֵי חֲמִשָּׁה. וְשִׁשָּׁה טְפָחִים לֵיכָּא לְמֵילַף מִקְּרָא, אֶלָּא קִים לְהוּ לְרַבָּנָן {א} דַּחֲמִשָּׁה זֵרְעוֹנִים בְּשִׁשָּׁה טְפָחִים לֹא יָנְקֵי הָרוּחוֹת מִן הָאֶמְצָעִי, וְלֹא הָאֶמְצָעִי מִן הָרוּחוֹת, דְּשִׁעוּר יְנִיקַת כָּל זֶרַע טֶפַח וּמֶחֱצָה, הִלְכָּךְ כִּי רָמִיז לִקְרָא חֲמִשָּׁה זֵרְעוֹנִים, בַּעֲרוּגָה בַּת שִׁשָּׁה טְפָחִים קָאָמַר. וּבְמַסֶּכֶת כִּלְאַיִם פֵּרַשְׁתִּי הִלְכוֹת עֲרוּגָה וּפְרָטוֹתֶיהָ וְדִקְדּוּקֶיהָ, וְכָאן קִצַּרְתִּי: 

~ פרק ט - משנה ג
<B>שֶׁהִיא טְמֵאָה.</B> דְּיוֹם הַשְּׁלִישִׁי אַכַּתִּי לֹא מַסְרְחָא שִׁכְבַת זֶרַע, וּרְאוּיָה לִקְלֹט וְלִהְיוֹת וָלָד נוֹצָר מִמֶּנָּה, וְקָרִינַן בָּהּ שִׁכְבַת זֶרַע הָרָאוּי לְהַזְרִיעַ: <B>לִשְׁלֹשֶׁת יָמִים.</B> דְּהִקְפִּיד הַכָּתוּב עַל טְמֵאֵי קֶרִי בְּמַתַּן תּוֹרָה, לְכָךְ הִפְרִישָׁן שְׁלֹשָׁה יָמִים, וְלֹא חָשׁ אִם יַפְלִיטוּ אַחַר כָּךְ בְּיוֹם רְבִיעִי לַהַפְרָשָׁה, דְּמַסְרִיחַ וְאֵינוֹ רָאוּי לְהַזְרִיעַ. וּפְסַק הַהֲלָכָה שֶׁהַפּוֹלֶטֶת בַּיּוֹם הַשְּׁלִישִׁי טְהוֹרָה, וּמַתְנִיתִין מְשַׁבַּשְׁתָּא הִיא, וְתָנֵי מִנַּיִן לְפוֹלֶטֶת שִׁכְבַת זֶרַע בַּיּוֹם הַשְּׁלִישִׁי שֶׁהִיא טְהוֹרָה שֶׁנֶּאֱמַר הֱיוּ נְכוֹנִים לִשְׁלֹשֶׁת יָמִים, וְלִשְׁלֹשֶׁת יָמִים דְּאָמַר קְרָא הַיְנוּ לַיּוֹם הַשְּׁלִישִׁי, דִּבְיוֹם שְׁלִישִׁי לַהַפְרָשָׁה נִתְּנָה תּוֹרָה {ב}. אִי נַמִּי לֹא מְשַׁבַּשְׁתָּא הִיא אֶלָּא [רַבָּנָן דְּרַבִּי] אֶלְעָזָר בֶּן עֲזַרְיָה הִיא, דִּסְבִירָא [לְהוּ] הַפּוֹלֶטֶת בַּיּוֹם הַשְּׁלִישִׁי טְמֵאָה, וְלֵית הִלְכְתָא [כְּוָתַיְהוּ]: <B>מִנַּיִן שֶׁמַּרְחִיצִין וְכוּ'.</B> אֲפִלּוּ בְּחַמִּין שֶׁהוּחְמוּ בְּשַׁבָּת, דְּאַף בְּיוֹם שְׁלִישִׁי מְסֻכָּן הוּא, וְכָל שֶׁכֵּן רִאשׁוֹן וְשֵׁנִי {ג}. וְהַמַּיִם חַמִּין מַחְזִיקִין לְגוּף הַתִּינוֹק וּמַבְרִיאִין אוֹתוֹ: 

~ פרק ט - משנה ד
<B>לָשׁוֹן שֶׁל זְהוֹרִית.</B> כְּמִין לָשׁוֹן שֶׁל צֶמֶר אָדֹם, הָיוּ קוֹשְׁרִין חֶצְיוֹ בְּרֹאשׁ הַשָּׂעִיר הַמִּשְׁתַּלֵּחַ לַעֲזָאזֵל וְחֶצְיוֹ בַּצּוּק, וּכְשֶׁהָיָה דּוֹחֶה הַשָּׂעִיר לְמַטָּה הָיָה הַלָּשׁוֹן הַהוּא מַלְבִּין וְיוֹדְעִין שֶׁנִּתְכַּפְּרוּ עֲוֹנוֹתֵיהֶם: <B>מִנַּיִן לְסִיכָה שֶׁהִיא כַשְּׁתִיָּה.</B> לֹא כִּשְׁתִיָּה מַמָּשׁ לְחִיּוּבֵי עֲלַהּ כָּרֵת, אֶלָּא שֶׁהִיא אֲסוּרָה {ד}: 

~ פרק ט - משנה ה
<B>בֵּיצָה קַלָּה.</B> בֵּיצַת תַּרְנְגֹלֶת שֶׁהִיא קַלָּה לְבַשֵּׁל יוֹתֵר מִכָּל שְׁאָר בֵּיצִים, וְלֹא כְּדֵי לְבַשֵּׁל כֻּלָּהּ אֶלָּא כִּגְרוֹגֶרֶת מִמֶּנָּה, טְרוּפָה וּנְתוּנָה בָּאִלְפָּס: <B>וּמִצְטָרְפִין.</B> כָּל מִינֵי תְּבָלִין זֶה עִם זֶה: <B>אִסְטִיס.</B> ני"ל בִּלְשׁוֹן עֲרָבִי, וְצִבְעוֹ דּוֹמֶה לִתְכֵלֶת: <B>וּפוּאָה.</B> שָׁרְשֵׁי עֵשֶׂב שֶׁצּוֹבְעִין בָּהֶם אָדֹם, וּבָעֲרָבִי אלפו"ה: <B>בַּסְּבָכָה.</B> בְּרֹאשׁ הַסְּבָכָה שֶׁעֲשׂוּיָה כִּקְלִיעָה נוֹתְנִים מְעַט בֶּגֶד: <B>נֶתֶר.</B> מִין אֲדָמָה הוּא, וּמַזְהִיר, וְקוֹרְאִים לוֹ אלו"ם בְּלַעַ"ז: <B>בֹּרִית.</B> מִין צֶמַח שֶׁמְּנַקֶּה וּמְטַהֵר: <B>קִמּוֹנְיָא.</B> עֵשֶׂב שֶׁמְּנַקִּים בַּעֲפָרוֹ {ז} אֶת הַיָּדַיִם לְהַעֲבִיר אֶת הַזֻּהֲמָא, וּבִלְשׁוֹן תַּלְמוּד קָרוּי שְׁלוֹף דּוּץ, וּבָעֲרָבִי קוֹרִין לוֹ אלקל"י: <B>וְאַשְׁלָג.</B> לֹא אִתְפָּרֵשׁ לִי מַה הוּא: <B>עַל הַכָּתֶם.</B> הַנִּמְצָא בַּבֶּגֶד, וְאֵין יָדוּעַ אִם דַּם נִדָּה הוּא אִם לָאו, מַעֲבִירִין עָלָיו שִׁבְעָה דְּבָרִים לִבְדֹּק אוֹתוֹ בָּהֶם. וּמִכְּלָלָם אַרְבָּעָה סַמָּנִין הַלָּלוּ. וְאֵין הֲלָכָה כְּרַבִּי יְהוּדָה: 

~ פרק ט - משנה ו
<B>פִּלְפֶּלֶת כָּל שֶׁהוּא.</B> דְּחַזְיָא לְרֵיחַ הַפֶּה, וְאֵין זֶה פִּלְפֵּל הַמָּצוּי בֵּינֵינוּ: <B>עִטְרָן כָּל שֶׁהוּא.</B> שֶׁמְּרַפְּאִים בּוֹ מִי שֶׁיֵּשׁ לוֹ כְּאֵב חֲצִי הָרֹאשׁ: <B>מִינֵי בְשָׂמִים כָּל שֶׁהֵן.</B> לְרֵיחַ טוֹב: <B>מִינֵי מַתָּכוֹת כָּל שֶׁהֵן.</B> שֶׁרָאוּי לַעֲשׂוֹת מֵהֶן דָּרְבָּן קָטָן: <B>מֶקֶק.</B> רֶקֶב הַנּוֹפֵל מִסְּפָרִים אוֹ מִמִּטְפָּחוֹת שֶׁבָּלוּ, לְשׁוֹן הָמֵק בְּשָׂרוֹ (זְכַרְיָה יד): <B>שֶׁמַּצְנִיעִים אוֹתוֹ לְגָנְזוֹ.</B> שֶׁכָּל דָּבָר קָדוֹשׁ טָעוּן גְּנִיזָה: <B>מְאוּמָה.</B> אַלְמָא אַחְשְׁבֵיהּ קְרָא לְאִסּוּרֵיהּ. וְתִקּוּן גָּדוֹל הוּא עוֹשֶׂה כְּשֶׁמּוֹצִיא עֲבוֹדָה זָרָה מִבֵּיתוֹ. וְאֵין הֲלָכָה כְּרַבִּי יְהוּדָה: 

~ פרק ט - משנה ז
<B>הָרוֹכְלִין.</B> מוֹכְרֵי בְשָׂמִים לְקִשּׁוּטֵי נָשִׁים, וְיֵשׁ לָהֶם קֻפּוֹת קְטַנּוֹת לִצְרוֹרוֹת הַבְּשָׂמִים: <B>אֵינוֹ חַיָּב אֶלָּא חַטָּאת אֶחָת.</B> דְּכֻלָּן חֲדָא הוֹצָאָה הִיא: <B>פָּחוֹת מִכַּגְּרוֹגָרֶת.</B> אַף עַל גַּב דְּכָל הָאֳכָלִין שִׁעוּרָן כִּגְרוֹגֶרֶת, הָנֵי כֵּיוָן דְּלִזְרִיעָה קַיְּמֵי {ט}, אֲפִלּוּ בְּפָחוֹת מִכַּגְּרוֹגֶרֶת נַמִּי מִחַיַּב. וְאֵין הֲלָכָה כְּרַבִּי יְהוּדָה בֶּן בְּתֵירָא שֶׁאוֹמֵר חֲמִשָּׁה: <B>זֶרַע קִשּׁוּאִין.</B> חָשׁוּב מִשְּׁאָר זֵרְעוֹנֵי גִּנָּה, וְכֵן זֶרַע דְּלוּעִין, וְזֶרַע פּוֹל הַמִּצְרִי, וְהוּא שֶׁקּוֹרִין לוֹ פאסל"י בְּלַעַ"ז: <B>חָגָב חַי כָּל שֶׁהוּא.</B> שֶׁמַּצְנִיעִין אוֹתוֹ לְקָטָן לְשַׂחֵק בּוֹ: <B>מֵת כַּגְּרוֹגֶרֶת.</B> כְּדִין שְׁאָר אֳכָלִין {יב}: <B>צִפֹּרֶת כְּרָמִים.</B> עוֹף שֶׁמָּצוּי בֵּין הַדְּקָלִין הַבַּחוּרִים: <B>בֵּין חַיָּה בֵּין מֵתָה כָּל שֶׁהוּא.</B> שֶׁעוֹשִׂים מִמֶּנּוּ רְפוּאָה לִפְקֹחַ וּלְהַחְכִּים: <B>חָגָב חַי טָמֵא כָּל שֶׁהוּא.</B> וְתַנָּא קַמָּא סָבַר טָמֵא אֵין מַצְנִיעִין אוֹתוֹ לַתִּינוֹק, דִּלְמָא מָיֵת וְאָכֵיל לֵיהּ {יג}. וְאֵין הֲלָכָה כְּרַבִּי יְהוּדָה: 

^ פרק י

~ פרק י - משנה א
<B>הַמַּצְנִיעַ.</B> קֹדֶם הַשַּׁבָּת: <B>לְזֶרַע וּלְדֻגְמָא.</B> לְהַרְאוֹת שֶׁיֵּשׁ לוֹ סַמְמָנִים וְיִקְנוּ מִמֶּנּוּ: <B>וְלִרְפוּאָה.</B> וְשָׁכַח בְּשַׁבָּת לְמַה הִצְנִיעַ, וְהוֹצִיאוֹ סְתָם, חַיָּב עָלָיו בְּכָל שֶׁהוּא, שֶׁעַל דַּעַת הָרִאשׁוֹנָה הוֹצִיאוֹ, וְהָא אַחְשְׁבֵיהּ {א}: <B>אֶלָּא כְשִׁעוּרוֹ.</B> כָּל אֶחָד שִׁעוּר הַמְּפֹרָשׁ בּוֹ: <B>חָזַר וְהִכְנִיסוֹ.</B> זֶה שֶׁהִצְנִיעַ פָּחוֹת מִכְּשִׁעוּר וְהוֹצִיאוֹ, אִם נִמְלַךְ בּוֹ שֶׁלֹּא לְזָרְעוֹ וְחָזַר וְהִכְנִיסוֹ {ג}: <B>אֵינוֹ חַיָּב.</B> בְּהַכְנָסָה זוֹ אֶלָּא אִם כֵּן יֵשׁ בּוֹ שִׁעוּר שָׁלֵם, דְּכֵיוָן דְּנִמְלַךְ שֶׁלֹּא לְזָרְעוֹ בָּטְלָה מַחְשַׁבְתּוֹ וַהֲרֵי הוּא כְּכָל אָדָם: 

~ פרק י - משנה ב
<B>עַל הָאַסְקֻפָּה.</B> שֶׁהִיא כַּרְמְלִית, כְּגוֹן שֶׁגְּבֹהָה מִשְּׁלֹשָׁה וְעַד תִּשְׁעָה וּרְחָבָה אַרְבָּעָה: <B>שֶׁלֹּא עָשָׂה מְלַאכְתּוֹ בְּבַת אֶחָת.</B> לֹא עָשָׂה עֲקִירָה מֵרְשׁוּת הַיָּחִיד וַהֲנָחָה בִּרְשׁוּת הָרַבִּים שֶׁהֵם מְקוֹם חִיּוּב, דְּבַהֲכִי הַוְיָא מְלָאכָה גְּמוּרָה. אֶלָּא עָקַר מִמְּקוֹם חִיּוּב וְהֵנִיחַ בַּכַּרְמְלִית, שֶׁהוּא פָּטוּר בְּאוֹתָהּ הֲנָחָה, וַהֲדַר עָקַר לַהּ מִכַּרְמְלִית שֶׁאֵינוֹ מְקוֹם חִיּוּב וְהֵנִיחַ בִּרְשׁוּת הָרַבִּים, וְנִמְצָא שֶׁלֹּא נַעֲשֵׂית עֲקִירָה מִמְּקוֹם חִיּוּב וַהֲנָחָה בִּמְקוֹם חִיּוּב בְּפַעַם אַחַת: <B>אַסְקֻפָּה הַחִיצוֹנָה.</B> אִצְטַבָּא שֶׁלִּפְנֵי פֶּתַח הַבַּיִת לְצַד רְשׁוּת הָרַבִּים {ד}: <B>עַד שֶׁיּוֹצִיא.</B> כְּלוֹמַר אֶלָּא אִם כֵּן הוֹצִיא בָּרִאשׁוֹנָה כָּל הַקֻּפָּה. וְלֹא שָׁנוּ אֶלָּא בְּקֻפָּה מְלֵאָה קִשּׁוּאִין וּדְלוּעִין שֶׁהֵן אֲרֻכִּין וַעֲדַיִן יֵשׁ מֵהֶם לִפְנִים, אֲבָל מְלֵאָה חַרְדָּל שֶׁהֲרֵי יֵשׁ הַרְבֵּה מִמֶּנּוּ כֻּלּוֹ מִבַּחוּץ, נַעֲשָׂה כְּמִי שֶׁהוֹצִיא אֶת כָּל הַקֻּפָּה וְחַיָּב {ה}: 
~ פרק י - משנה ג
<B>שֶׁכֵּן מַשָּׂא בְנֵי קְהָת.</B> בַּכָּתֵף יִשָּׂאוּ, וִימִין וּשְׂמֹאל וְחֵיק אוֹרְחָא דְּאַרְעָא: <B>מַרְפְּקוֹ.</B> הַפֶּרֶק הָאֶמְצָעִי שֶׁבַּזְּרֹעַ, וּבָעֲרָבִי כָּךְ שְׁמוֹ מרפ"ק {ז}: <B>בַּאֲפוּנְדָתוֹ.</B> אֵזוֹר חָלוּל: <B>פִּיהָ לְמַטָּה.</B> אֵין דֶּרֶךְ הוֹצָאָה בְּכָךְ. אֲבָל פִּיהָ לְמַעְלָה דֶּרֶךְ הוֹצָאָה בְּכָךְ. פֵּרוּשׁ אַחֵר, אֲפוּנְדָתוֹ בֶּגֶד שֶׁלּוֹבֵשׁ סָמוּךְ לִבְשָׂרוֹ לְקַבֵּל הַזֵּעָה, וּרְגִילִין לַעֲשׂוֹת בּוֹ כְּעֵין כִּיסִין, וּכְשֶׁמְּהַפְּכִים אוֹתוֹ מִלְּמַטָּה לְמַעְלָה נִמְצָא פִּי הַכִּיס לְמַטָּה: <B>שְׂפַת חֲלוּקוֹ.</B> הַשָּׂפָה הַתַּחְתּוֹנָה שֶׁל חָלוּק {ח}: 

~ פרק י - משנה ד
<B>לְפָנָיו וּבָא לוֹ לְאַחֲרָיו פָּטוּר.</B> דְּנִתְכַּוֵּן לִשְׁמִירָה מְעֻלָּה וְעָלְתָה בְּיָדוֹ שְׁמִירָה פְּחוּתָה: <B>לְאַחֲרָיו וּבָא לוֹ לְפָנָיו חַיָּב.</B> דְּנִתְכַּוֵּן לִשְׁמִירָה פְּחוּתָה וְעָלְתָה בְּיָדוֹ שְׁמִירָה מְעֻלָּה: <B>סִינָר.</B> כְּעֵין מִכְנָסַיִם קְטַנִּים חוֹגְרוֹת אוֹתָן לִצְנִיעוּת, וְאִם תָּלְתָה בָּהֶן שׁוּם דָּבָר לְהוֹצִיא וּבָא לָהּ לְצַד אַחֵר חַיֶּבֶת: <B>שֶׁכֵּן רָאוּי לִהְיוֹת חוֹזֵר.</B> דַּרְכּוֹ לִהְיוֹת חוֹזֵר {יא} וְסוֹבֵב סְבִיבוֹתֶיהָ, וּמִתְּחִלָּה יָדְעָה שֶׁסּוֹפוֹ לְהִתְהַפֵּךְ: <B>רַבִּי יְהוּדָה אוֹמֵר אַף מְקַבְּלֵי פִתְקִין.</B> שֶׁל מֶלֶךְ. הָרָצִים הַנּוֹשְׂאִים אִגְּרוֹת נוֹתְנִים אוֹתָם בְּעֵצִים חֲלוּלִים כִּדְמוּת קָנִים וְתוֹלִים בְּצַוָּארָם, וְדֶרֶךְ אוֹתוֹ קָנֶה לִהְיוֹת חוֹזֵר וְסוֹבֵב מִלְּפָנָיו וּמֵאַחֲרָיו סָבִיב לְצַוָּארוֹ, וְיוֹדֵעַ הָיָה שֶׁסּוֹפוֹ לְהִתְהַפֵּךְ. וְאֵין הֲלָכָה כְּרַבִּי יְהוּדָה: 

~ פרק י - משנה ה
<B>הוֹצִיאוּהוּ שְׁנַיִם פְּטוּרִים.</B> כִּדְיָלְפִינַן (וַיִּקְרָא ד) בַּעֲשׂוֹתָהּ אַחַת מִכָּל מִצְוֹת ה', הָעוֹשֶׂה אֶת כֻּלָּהּ וְלֹא הָעוֹשֶׂה מִקְצָתָהּ: <B>וְרַבִּי שִׁמְעוֹן פּוֹטֵר.</B> דְּסָבַר אֲפִלּוּ כְּשֶׁאֵין יָחִיד יָכֹל לַעֲשׂוֹתָהּ אִם עֲשָׂאוּהָ שְׁנַיִם פְּטוּרִים. וְאֵין הֲלָכָה כְּרַבִּי שִׁמְעוֹן: <B>אֶת הַחַי בַּמִּטָּה.</B> עַל הַחַי לֹא מִחַיַּב בְּהוֹצָאָתוֹ אִם אֵינוֹ כָּפוּת, לְפִי שֶׁהוּא נוֹשֵׂא אֶת עַצְמוֹ {יב}. וְהָנֵי מִלֵּי אָדָם, אֲבָל בְּהֵמָה חַיָּה וְעוֹף לֹא, דִּכְמַאן דִּכְפוּתִין דָּמוּ: <B>וְכֵן כַּזַּיִת מִן הַמֵּת.</B> חַיָּב אִם הוֹצִיאוֹ, דְּהוֹאִיל וּמְטַמֵּא, הוֹצָאָה חֲשׁוּבָה הִיא לְהַצִּיל עַצְמוֹ מִן הַטֻּמְאָה. וְכֵן כַּזַּיִת מִן הַנְּבֵלָה וְכָעֲדָשָׁה מִן הַשֶּׁרֶץ, דְּהָכִי הֲוֵי שִׁעוּרָן לְטֻמְאָה {יג}: <B>וְרַבִּי שִׁמְעוֹן פּוֹטֵר.</B> אֲפִלּוּ בְּמֵת שָׁלֵם, דַּהֲוֵי מְלָאכָה שֶׁאֵינָהּ צְרִיכָה לְגוּפָהּ, דְּכָל שֶׁאֵינוֹ אֶלָּא לְסַלְּקוֹ מֵעָלָיו הַוְיָא מְלָאכָה שֶׁאֵינָהּ צְרִיכָה לְגוּפָהּ {יד} וְלָאו מְלֶאכֶת מַחֲשֶׁבֶת הִיא. וְאֵין הֲלָכָה כְּרַבִּי שִׁמְעוֹן: 

~ פרק י - משנה ו
<B>וְכֵן שְׂעָרוֹ.</B> הַתּוֹלֵשׁ שְׂעַר רֹאשׁוֹ בְּיָדוֹ: <B>וְכֵן הַגּוֹדֶלֶת.</B> שְׂעַר רֹאשָׁהּ וְקוֹלַעַת אוֹתוֹ, תַּרְגּוּם עֲבוֹת (שְׁמוֹת כח) גְּדִילוּ: <B>הַכּוֹחֶלֶת.</B> נוֹתֶנֶת כָּחָל בְּעֵינֶיהָ: <B>הַפּוֹקֶסֶת.</B> מְחַלֶּקֶת שֵׂעָר שֶׁבְּאֶמְצַע הָרֹאשׁ מִכָּאן וּמִכָּאן אֵצֶל הַצְּדָעַיִם: <B>רַבִּי אֱלִיעֶזֶר מְחַיֵּב חַטָּאת.</B> כּוֹחֶלֶת מִשּׁוּם כּוֹתֶבֶת {טו}, גּוֹדֶלֶת וּפוֹקֶסֶת מִשּׁוּם בּוֹנָה {טז}: <B>וַחֲכָמִים אוֹסְרִים מִשּׁוּם שְׁבוּת.</B> דְּסָבְרֵי אֵין דֶּרֶךְ כְּתִיבָה בְּכָךְ וְאֵין דֶּרֶךְ בִּנְיָן בְּכָךְ, וַהֲלָכָה כַּחֲכָמִים. וְדַוְקָא הַנּוֹטֵל צִפָּרְנָיו וּשְׂעָרוֹ בְּיָדָיו הוּא דְּפָטְרִי רַבָּנָן מֵחַטָּאת וּמִסְּקִילָה, אֲבָל הַנּוֹטֵל שְׂעָרוֹ אוֹ צִפָּרְנָיו בִּכְלִי מוֹדִים חֲכָמִים דְּחַיָּב חַטָּאת {יז}. וּמִכִּי נָטַל שְׁתֵּי שְׂעָרוֹת חַיָּב. וְהַנּוֹטֵל שְׂעַר רֹאשׁ חֲבֵרוֹ אֲפִלּוּ בַּיָּד חַיָּב {יח}. וְצִפֹּרֶן שֶׁפָּרְשָׁה רֻבָּהּ אוֹ שֵׂעָר שֶׁנִּתְלַשׁ רֻבּוֹ וּמְצַעֵר אוֹתוֹ, מֻתָּר לִטְּלוֹ בַּיָּד לְכַתְּחִלָּה: <B>הַתּוֹלֵשׁ מֵעָצִיץ נָקוּב חַיָּב.</B> דַּהֲוֵי כִּמְחֻבָּר, דְּיוֹנֵק מִן הַקַּרְקַע עַל יְדֵי הַנֶּקֶב, שֶׁמֵּרִיחַ לַחְלוּחִית הַקַּרְקַע, וַאֲפִלּוּ הַנֶּקֶב בְּצִדּוֹ. וְשִׁעוּר הַנֶּקֶב כְּדֵי שֹׁרֶשׁ קָטָן: <B>וְרַבִּי שִׁמְעוֹן פּוֹטֵר בָּזֶה וּבָזֶה.</B> דְּלֹא חָשֵׁיב לֵיהּ כִּמְחֻבָּר לְחַיְּבוֹ סְקִילָה. וְאֵין הֲלָכָה כְּרַבִּי שִׁמְעוֹן: 

^ פרק יא

~ פרק יא - משנה א
<B>הַזּוֹרֵק מֵרְשׁוּת הַיָּחִיד לִרְשׁוּת הָרַבִּים.</B> רְשׁוּת הַיָּחִיד הוּא מָקוֹם שֶׁהֻקַּף אַרְבַּע מְחִצּוֹת גְּבוֹהוֹת עֲשָׂרָה טְפָחִים וּבֵינֵיהֶן אַרְבָּעָה טְפָחִים עַל אַרְבָּעָה טְפָחִים אוֹ יוֹתֵר, עַל כֵּן אֲפִלּוּ יֵשׁ בּוֹ כַּמָּה מִילִין, אִם הֻקַּף לְדִירָה {א}, כְּגוֹן מְדִינָה שֶׁמֻּקֶּפֶת חוֹמָה וְדַלְתוֹתֶיהָ נְעוּלוֹת בַּלַּיְלָה, וּמְבוֹאוֹת שֶׁיֵּשׁ לָהֶן שָׁלֹשׁ כְּתָלִין וְלֶחִי בְּרוּחַ רְבִיעִית, וְכֵן תֵּל גָּבֹהַּ עֲשָׂרָה וְרָחָב אַרְבָּעָה, אוֹ חָרִיץ שֶׁהוּא עָמֹק עֲשָׂרָה וְרָחָב אַרְבָּעָה, וַאֲפִלּוּ כֵּלִים, כְּגוֹן סְפִינָה וּמִגְדָּל שֶׁל עֵץ וְכַיּוֹצֵא בָּהֶם, אִם יֵשׁ בָּהֶם אַרְבָּעָה עַל אַרְבָּעָה בְּגֹבַהּ עֲשָׂרָה, כָּל אֵלּוּ רְשׁוּת הַיָּחִיד הֵן. וַאֲוִיר רְשׁוּת הַיָּחִיד כִּרְשׁוּת הַיָּחִיד עַד לָרָקִיעַ. וָעֳבִי הַכְּתָלִים שֶׁל רְשׁוּת הַיָּחִיד נִדּוֹן כִּרְשׁוּת הַיָּחִיד. וּרְשׁוּת הָרַבִּים הוּא כְּגוֹן הַשְּׁוָקִים וְהָרְחוֹבוֹת, הַמִּדְבָּרוֹת וְהַדְּרָכִים הַמְפֻלָּשִׁים לָהֶם, וְהוּא שֶׁיִּהְיֶה רֹחַב הַדֶּרֶךְ שֵׁשׁ עֶשְׂרֵה אַמָּה {ב} וְלֹא יִהְיֶה עָלָיו תִּקְרָה {ג}, וְאִיכָּא לְמַאן דְּאָמַר שֶׁצָּרִיךְ נַמִּי שֶׁיִּהְיוּ בּוֹקְעִים בָּהֶם שִׁשִּׁים רִבּוֹא בְּכָל יוֹם כְּדִגְלֵי מִדְבָּר. וַאֲוִיר רְשׁוּת הָרַבִּים אֵינוֹ כִּרְשׁוּת הָרַבִּים אֶלָּא עַד עֲשָׂרָה טְפָחִים, וּלְמַעְלָה מֵעֲשָׂרָה בִּרְשׁוּת הָרַבִּים מְקוֹם פְּטוֹר הוּא. וּמָקוֹם שֶׁאֵין בּוֹ אַרְבָּעָה עַל אַרְבָּעָה וְגָבֹהַּ מִשְּׁלֹשָׁה טְפָחִים וּלְמַעְלָה הוּא מְקוֹם פְּטוֹר {ד}, אֲפִלּוּ קוֹצִים וּבַרְקָנִים וּגְלָלִין בִּרְשׁוּת הָרַבִּים גְּבוֹהִים מִשְּׁלֹשָׁה וּלְמַעְלָה וְאֵין בָּהֶם אַרְבָּעָה עַל אַרְבָּעָה הֲרֵי הֵן מְקוֹם פְּטוֹר, וְכֵן מָקוֹם הַמֻּקָּף מְחִצּוֹת וְאֵין בּוֹ אַרְבָּעָה עַל אַרְבָּעָה, אוֹ חָרִיץ שֶׁאֵין בּוֹ אַרְבָּעָה עַל אַרְבָּעָה וְעָמְקוֹ מִשְּׁלֹשָׁה וְעַד הַתְּהוֹם הֲרֵי זֶה מְקוֹם פְּטוֹר. וּמָקוֹם שֶׁהֻקַּף אַרְבַּע מְחִצּוֹת גָּבְהָן מִשְּׁלֹשָׁה וְעַד עֲשָׂרָה וְיֵשׁ בּוֹ אַרְבָּעָה עַל אַרְבָּעָה אוֹ יוֹתֵר, אוֹ תֵּל שֶׁיֵּשׁ בּוֹ אַרְבָּעָה עַל אַרְבָּעָה אוֹ יוֹתֵר, גָּבֹהַּ מִשְּׁלֹשָׁה וְעַד עֲשָׂרָה, אוֹ חָרִיץ שֶׁיֵּשׁ בּוֹ אַרְבָּעָה עַל אַרְבָּעָה, עָמֹק מִשְּׁלֹשָׁה וְעַד עֲשָׂרָה, וּמָבוֹי סָתוּם מִשָּׁלֹשׁ רוּחוֹתָיו שֶׁאֵין לוֹ לֶחִי אוֹ קוֹרָה בְּרוּחַ רְבִיעִית, וְהַיָּם, וְהַבִּקְעָה, כָּל אֵלּוּ כַּרְמְלִית הֵן. וּפֵרוּשׁ כַּרְמְלִית, כְּאַרְמְלִית, כְּלוֹמַר כְּמוֹ אַלְמָנָה שֶׁאֵינָהּ בְּתוּלָה וְלֹא נְשׂוּאָה לְבַעַל, כָּךְ רְשׁוּת זוֹ אֵינָהּ לֹא רְשׁוּת הַיָּחִיד וְלֹא רְשׁוּת הָרַבִּים. וַאֲוִיר כַּרְמְלִית כְּכַרְמְלִית עַד עֲשָׂרָה, וּמֵעֲשָׂרָה וּלְמַעְלָה בְּכַרְמְלִית הֲוֵי מְקוֹם פְּטוֹר. וְהַמּוֹצִיא מֵרְשׁוּת הַיָּחִיד לִרְשׁוּת הָרַבִּים, אוֹ הַמַּכְנִיס מֵרְשׁוּת הָרַבִּים לִרְשׁוּת הַיָּחִיד, חַיָּב חַטָּאת. מֵרְשׁוּת הַיָּחִיד לְכַרְמְלִית, אוֹ מֵרְשׁוּת הָרַבִּים לְכַרְמְלִית, וּמִכַּרְמְלִית לִשְׁתֵּיהֶן, פָּטוּר אֲבָל אָסוּר. מֵרְשׁוּת הַיָּחִיד אוֹ מֵרְשׁוּת הָרַבִּים לִמְקוֹם פְּטוֹר אוֹ מִמְּקוֹם פְּטוֹר לִשְׁנֵיהֶן, מֻתָּר לְכַתְּחִלָּה, וְאֵין צָרִיךְ לוֹמַר מִכַּרְמְלִית לִמְקוֹם פְּטוֹר, אוֹ מִמְּקוֹם פְּטוֹר לְכַרְמְלִית, שֶׁהוּא מֻתָּר. וְהַמַּעֲבִיר מִתְּחִלַּת אַרְבַּע אַמּוֹת לְסוֹף אַרְבַּע אַמּוֹת בִּרְשׁוּת הָרַבִּים, חַיָּב חַטָּאת. בְּכַרְמְלִית, פָּטוּר אֲבָל אָסוּר. בִּרְשׁוּת הַיָּחִיד וּבִמְקוֹם פְּטוֹר, מֻתָּר לְכַתְּחִלָּה לְטַלְטֵל וּלְהַעֲבִיר בְּכָל הָרְשׁוּת כֻּלּוֹ, וַאֲפִלּוּ הוּא כַּמָּה מִילִין: <B>רַבִּי עֲקִיבָא מְחַיֵּב.</B> דִּסְבִירָא לֵיהּ מִכִּי עָבַר הַחֵפֶץ בַּאֲוִיר רְשׁוּת הָרַבִּים בְּתוֹךְ עֲשָׂרָה הֲרֵי הוּא כְּאִלּוּ נָח. וְרַבָּנָן סָבְרֵי קְלוּטָה בְּתוֹךְ עֲשָׂרָה בַּאֲוִיר רְשׁוּת הָרַבִּים לָאו כְּמִי שֶׁהֻנְחָה דָּמְיָא. אֲבָל לְמַעְלָה מֵעֲשָׂרָה שֶׁהוּא מְקוֹם פְּטוֹר כֻּלֵּי עָלְמָא לֹא פְלִיגֵי דְּפָטוּר. וַהֲלָכָה כַּחֲכָמִים: 

~ פרק יא - משנה ב
<B>כֵּיצַד.</B> רַבָּנָן קָאָמְרֵי לֵיהּ: <B>שְׁתֵּי גְּזֻזְטְרָאוֹת.</B> וְהֵן נְסָרִים יוֹצְאִים מִכֹּתֶל הָעֲלִיָּה וְלַחוּץ עַל רְשׁוּת הָרַבִּים, וְהַגְּזוּזְטְרָאוֹת עַצְמָן הֵן רְשׁוּת הַיָּחִיד, וּכְשֶׁהֵן זוֹ כְּנֶגֶד זוֹ בִּשְׁנֵי צִדֵּי רְשׁוּת הָרַבִּים הַמּוֹשִׁיט וְהַזּוֹרֵק מִזּוֹ לְזוֹ פָטוּר, שֶׁלֹּא מָצִינוּ זְרִיקָה וְהוֹשָׁטָה בִּמְלֶאכֶת הַמִּשְׁכָּן מֵרְשׁוּת הַיָּחִיד לִרְשׁוּת הַיָּחִיד וְרֹחַב רְשׁוּת הָרַבִּים מַפְסִיק בֵּינֵיהֶן: <B>הָיוּ שְׁתֵּיהֶן בִּדְיוֹטָא אַחַת.</B> כְּלוֹמַר בָּעֲלִיָּה אַחַת בְּאֹרֶךְ רְשׁוּת הָרַבִּים, וְיֵשׁ הֶפְסֵק רְשׁוּת הָרַבִּים בֵּינֵיהֶן: <B>הַזּוֹרֵק פָּטוּר.</B> הוֹאִיל וּלְמַעְלָה מֵעֲשָׂרָה הוּא, וְלֹא מָצִינוּ זְרִיקָה מֵרְשׁוּת הַיָּחִיד לִרְשׁוּת הַיָּחִיד דֶּרֶךְ רְשׁוּת הָרַבִּים בַּמִּשְׁכָּן, וְהַמּוֹשִׁיט חַיָּב, וְאַף עַל פִּי שֶׁמּוֹשִׁיט לְמַעְלָה מֵעֲשָׂרָה, שֶׁמָּצִינוּ הוֹשָׁטָה כַּיּוֹצֵא בָּהּ בַּמִּשְׁכָּן מֵרְשׁוּת הַיָּחִיד לִרְשׁוּת הַיָּחִיד וְאֹרֶךְ רְשׁוּת הָרַבִּים מַפְסִיק בֵּינֵיהֶן: <B>שֶׁכֵּן הָיְתָה עֲבוֹדַת הַלְוִיִּם.</B> מוֹשִׁיטִים מִזֶּה לָזֶה לְמַעְלָה מֵעֲשָׂרָה {ה} וְאֹרֶךְ רְשׁוּת הָרַבִּים בָּאֶמְצַע, כֵּיצַד, [שְׁתֵּי] עֲגָלוֹת זוֹ אַחַר זוֹ בִּרְשׁוּת הָרַבִּים, וּפוֹרְקֵי הַמִּשְׁכָּן הָיוּ מוֹשִׁיטִין לְאוֹתָם שֶׁעַל הָעֲגָלוֹת שֶׁאֶצְלָן הֵן סְמוּכוֹת וּקְרוֹבוֹת, וְהֵן מוֹשִׁיטִין לְאֵלּוּ שֶׁלִּפְנֵיהֶם, וְכָל אַחַת מֵהָעֲגָלוֹת רְשׁוּת הַיָּחִיד הֵן: <B>אֲבָל לֹא זוֹרְקִים.</B> שֶׁאֵין הַקְּרָשִׁים נִזְרָקִין מִפְּנֵי כָּבְדָּן: <B>חֻלְיַת הַבּוֹר.</B> עָפָר שֶׁמּוֹצִיאִין מֵחֲפִירַת הַבּוֹר רְגִילִין לִתֵּן סְבִיבוֹת פִּי הַבּוֹר כְּמִין חוֹמָה לְהֶקֵּף, וְאַשְׁמְעִינַן דְּבוֹר וְחֻלְיָתוֹ מִצְטָרְפִין לַעֲשָׂרָה, וְתָנֵי בּוֹר לְעָמְקוֹ וְתָנֵי סֶלַע לְגָבְהוֹ: <B>הַנּוֹטֵל מֵהֶן.</B> וּמֵנִיחַ בִּרְשׁוּת הָרַבִּים, אוֹ הַנּוֹטֵל מֵרְשׁוּת הָרַבִּים וְנוֹתֵן עַל גַּבָּן, חַיָּב: <B>הַזּוֹרֵק אַרְבַּע אַמּוֹת בַּכֹּתֶל.</B> מִתְּחִלַּת אַרְבַּע לְסוֹף אַרְבַּע וְנָח בַּכֹּתֶל הַסָּמוּךְ לִרְשׁוּת הָרַבִּים, לְמַעְלָה מֵעֲשָׂרָה טְפָחִים, כְּגוֹן שֶׁהָיְתָה דְּבֵלָה שְׁמֵנָה וְנִדְבְּקָה בַּכֹּתֶל לְמַעְלָה מֵעֲשָׂרָה בַּאֲוִיר רְשׁוּת הָרַבִּים, פָּטוּר, דְּכָל לְמַעְלָה מֵעֲשָׂרָה בִּרְשׁוּת הָרַבִּים מְקוֹם פְּטוֹר הוּא: 

~ פרק יא - משנה ג
<B>לְמַטָּה מֵעֲשָׂרָה כְּזוֹרֵק בָּאָרֶץ.</B> מִתְּחִלַּת אַרְבַּע לְסוֹף אַרְבַּע בִּרְשׁוּת הָרַבִּים, וְחַיָּב אַף עַל פִּי שֶׁאֵין מִמְּקוֹם עֲקִירַת הַחֵפֶץ לַכֹּתֶל אֶלָּא אַרְבַּע אַמּוֹת מְצֻמְצָמוֹת, לֹא אָמְרִינַן דְּעֹבִי הַדְּבֵלָה מְמַעֵט בְּאַרְבַּע אַמּוֹת וְאֵין כָּאן מִתְּחִלַּת אַרְבַּע לְסוֹף אַרְבַּע, דְּכֵיוָן שֶׁאֵינוֹ מְבַטֵּל אֶת הַדְּבֵלָה בַּכֹּתֶל אֵין עָבְיָהּ מְמַעֵט כְּלוּם: <B>וְנִתְגַּלְגֵּל חוּץ לְאַרְבַּע אַמּוֹת פָּטוּר.</B> שֶׁהֲרֵי לֹא נִתְכַּוֵּן לִזְרִיקָה שֶׁל חִיּוּב: <B>וְנִתְגַּלְגֵּל לְתוֹךְ אַרְבַּע אַמּוֹת חַיָּב.</B> וְהוּא דְּנָח מַשֶּׁהוּ חוּץ לְאַרְבַּע אַמּוֹת קֹדֶם שֶׁנִּתְגַּלְגֵּל לִפְנִים: 

~ פרק יא - משנה ד
<B>הַזּוֹרֵק בַּיָּם.</B> מִתְּחִלַּת אַרְבַּע לְסוֹף אַרְבַּע פָּטוּר, דְּכַרְמְלִית הוּא: <B>רְקָק מַיִם.</B> שֶׁאֵינָם גְּבוֹהִים מִן הָאָרֶץ {ט} וְיֵשׁ בָּהֶם רֶפֶשׁ וָטִיט נִקְרָאִים רְקָק: <B>וּרְשׁוּת הָרַבִּים מְהַלֶּכֶת בּוֹ.</B> שֶׁרַבִּים מְהַלְּכִים בּוֹ: <B>וְכַמָּה הוּא רְקָק.</B> כַּמָּה הוּא עָמְקוֹ דְּנֵימָא אַכַּתִּי רְשׁוּת הָרַבִּים הוּא וְלֹא נַעֲשָׂה כַּרְמְלִית {י}: <B>וּרְקָק מַיִם וּרְשׁוּת הָרַבִּים מְהַלֶּכֶת בּוֹ.</B> הַאי דְּכַפְלֵיהּ תַּנָּא לְמִלְּתֵיהּ לְאַשְׁמוֹעִינַן דַּאֲפִלּוּ רְקָק רָחָב אַרְבָּעָה הוֹאִיל וְהוּא פָּחוֹת מֵעֲשָׂרָה נִדּוֹן כִּרְשׁוּת הָרַבִּים {יא}. וְכָפַל נַמִּי וּרְשׁוּת הָרַבִּים מְהַלֶּכֶת בּוֹ, לְאַשְׁמְעִינַן דְּאַף עַל גַּב דְּאֵין מְהַלְּכִים בּוֹ רַבִּים אֶלָּא עַל יְדֵי הַדְּחַק, הִלּוּךְ עַל יְדֵי הַדְּחַק שְׁמֵיהּ הִלּוּךְ:

~ פרק יא - משנה ה
<B>מִן הַיָּם לַיַּבָּשָׁה.</B> מִכַּרְמְלִית לִרְשׁוּת הָרַבִּים: <B>מִן הַיָּם לַסְּפִינָה.</B> מִכַּרְמְלִית לִרְשׁוּת הַיָּחִיד: <B>מְטַלְטְלִין מִזּוֹ לָזוֹ.</B> אִם הֵן שֶׁל שְׁנֵי בְּנֵי אָדָם מְטַלְטְלִים עַל יְדֵי עֵרוּב {יב} דַּהֲוֵי לְהוּ כִּשְׁתֵּי חֲצֵרוֹת: <B>מֻקָּפוֹת.</B> סְמוּכוֹת זוֹ לְזוֹ, כְּמוֹ אֵין מַקִּיפִין בְּבוּעֵי (חֻלִּין מ"ו ע"ב): <B>אֵין מְטַלְטְלִין מִזּוֹ לָזוֹ.</B> דְּכִי מַפְרְשִׁי מֵהֲדָדֵי, כַּרְמְלִית מַפְסֶקֶת בֵּינֵיהֶן וּבָטֵל הָעֵרוּב: 

~ פרק יא - משנה ו
<B>הַזּוֹרֵק.</B> בְּשַׁבָּת בְּשׁוֹגֵג, וְנִזְכָּר שֶׁהוּא שַׁבָּת לְאַחַר שֶׁיָּצָאת הָאֶבֶן מִתַּחַת יָדוֹ קֹדֶם שֶׁתָּנוּחַ, אֲפִלּוּ לֹא קְלָטָהּ אַחֵר אֶלָּא שֶׁנָּחָה כְּדַרְכָּהּ פָּטוּר, דְּהָכִי תְּנַן לְקַמָּן עַד שֶׁתְּהֵא תְּחִלָּתָן וְסוֹפָן בִּשְׁגָגָה, וְהַאי תְּחִלָּתוֹ בִּשְׁגָגָה וְסוֹפוֹ מֵזִיד, הוֹאִיל וְנִזְכַּר שֶׁהוּא שַׁבָּת קֹדֶם שֶׁתָּנוּחַ. וּמַתְנִיתִין הָכִי מִפָרְשָׁא, הַזּוֹרֵק וְנִזְכַּר לְאַחַר שֶׁיָּצְאָה מִתַּחַת יָדוֹ, אִי נַמִּי לֹא נִזְכַּר אֶלָּא שֶׁקְּלָטָהּ אַחֵר וְכוּ' פָּטוּר, דַּהֲוָה לֵיהּ שְׁנַיִם שֶׁעֲשָׂאוּהָ פְּטוּרִים, הָא נָחָה חַיָּב חַטָּאת, בַּמֶּה דְּבָרִים אֲמוּרִים כְּשֶׁחָזַר וְשָׁכַח, אֲבָל לֹא חָזַר וְשָׁכַח פָּטוּר, שֶׁכָּל חַיָּבֵי {טו} וְכוּ': <B>זֶה הַכְּלָל.</B> לַאֲתוֹיֵי נַמִּי מַעֲבִיר חֵפֶץ מִמָּקוֹם לְמָקוֹם, שֶׁאִם עָקַר בִּשְׁגָגָה וְנִזְכַּר שֶׁהוּא שַׁבָּת קֹדֶם שֶׁיָּנִיחַ, פָּטוּר: 

^ פרק יב

~ פרק יב - משנה א
<B>הַבּוֹנֶה.</B> שֶׁאָמְרוּ בַּאֲבוֹת מְלָאכוֹת: <B>כַּמָּה יִבְנֶה וְיִהְיֶה חַיָּב.</B> כָּל שֶׁהוּא: <B>מְסַתֵּת.</B> מְרַבֵּעַ אֶת הָאֶבֶן אוֹ מַחְלִיקָהּ וּמְתַקְּנָהּ, הַכֹּל לְפִי מִנְהַג הַמָּקוֹם. וְהִיא תּוֹלָדָה דְּמַכֶּה בַּפַּטִּישׁ {ג}: <B>וְהַמַּכֶּה בַפַּטִּישׁ.</B> הִיא גְּמַר מְלָאכָה שֶׁל חוֹצְבֵי אֶבֶן {ד}, לְאַחַר שֶׁחָצַב הָאֶבֶן מִן הָהָר סָבִיב וְהִבְדִּילָהּ מַכֶּה עָלֶיהָ בַּפַּטִּישׁ מַכָּה גְּדוֹלָה וְהִיא מִתְפָּרֶקֶת וְנוֹפֶלֶת. וְכָל הַגּוֹמֵר מְלָאכָה בְּשַׁבָּת תּוֹלָדָה דְּמַכֶּה בַּפַּטִּישׁ הִיא: <B>מַעֲצָד.</B> קוֹפִיץ קָטָן: <B>וְהַקּוֹדֵחַ.</B> הַנּוֹקֵב: <B>כָּל שֶׁהוּא.</B> אַכֻּלְּהוּ קָאֵי, אַמְסַתֵּת וְאַמַּכֶּה בַּפַּטִּישׁ וּבַמַּעֲצָד, וְהַקּוֹדֵחַ: <B>וּמְלַאכְתּוֹ מִתְקַיֶּמֶת.</B> שֶׁאֵין צָרִיךְ לְהוֹסִיף עָלֶיהָ {ו}: <B>קֻרְנָס.</B> מרטי"ל: <B>סַדָּן.</B> אנקודינ"א בְּלַעַ"ז: <B>מִפְּנֵי שֶׁהוּא כִמְתַקֵּן מְלָאכָה.</B> אַף עַל פִּי שֶׁאֵינוֹ מַכֶּה עַל הַמְּלָאכָה אֶלָּא עַל הַסַּדָּן, מְתַקֵּן הוּא, שֶׁכֵּן מְרַדְּדֵי טַסֵּי מִשְׁכָּן הָיוּ עוֹשִׂין, מַכִּין עַל הַטַּס שָׁלֹשׁ הַכָּאוֹת וְעַל הַסַּדָּן הַכָּאָה אַחַת, לְהַחְלִיק הַקֻּרְנָס שֶׁלֹּא יְבַקֵּעַ הַטַּס שֶׁהוּא דַּק {ח}. וְאֵין הֲלָכָה כְּרַבָּן שִׁמְעוֹן בֶּן גַּמְלִיאֵל: 

~ פרק יב - משנה ב
<B>הַמְנַכֵּשׁ.</B> תּוֹלֵשׁ עֲשָׂבִים רָעִים מִתּוֹךְ טוֹבִים. פֵּרוּשׁ אַחֵר חוֹפֵר סְבִיב עִקְּרֵי הַצְּמָחִים, וְהִיא מְלָאכָה מֵעֵין חֲרִישָׁה: <B>מְקַרְסֵם.</B> קוֹצֵץ עֲנָפִים יְבֵשִׁים מִן הָאִילָן לְתַקְּנוֹ: <B>מְזַרֵד.</B> זְרָדִים לַחִים חֲדָשִׁים שֶׁל שָׁנָה זוֹ, וּפְעָמִים שֶׁהֵן מְרֻבִּים וּמִתְגַּדְּלִים וּמַכְחִישִׁים כֹּחַ הָאִילָן, וְקוֹצְצִין אוֹתָן מִמֶּנּוּ {יא}: <B>אִם לְתַקֵּן.</B> אֶת הָאִילָן {יב} אוֹ אֶת הַקַּרְקַע, וּקְצָצוֹ מִן הַמְּחֻבָּר: <B>בֵּיצָה קַלָּה.</B> כִּגְרוֹגֶרֶת מִבֵּיצַת תַּרְנְגֹלֶת, שֶׁהִיא קַלָּה לְהִתְבַּשֵּׁל יוֹתֵר מִשְּׁאָר בֵּיצִים:

~ פרק יב - משנה ג
<B>בֵּין בִּימִינוֹ בֵּין בִּשְׂמֹאלוֹ.</B> בְּאָדָם שֶׁהוּא שׁוֹלֵט בִּשְׁתֵּי יָדָיו, דְּאִלּוּ בִּשְׁאָר כָּל אָדָם כְּתִיבַת שְׂמֹאל אֵינָהּ כְּתִיבָה: <B>בֵּין מִשֵּׁם אֶחָד.</B> שְׁתֵּיהֶן אַלְפִין: <B>מִשְּׁנֵי שֵׁמוֹת.</B> אָלֶף בֵּית: <B>מִשְּׁנֵי סַמְמָנִיּוֹת.</B> אֶחָד בִּדְיוֹ וְאֶחָד בְּסִיקְרָא. וְאִית סְפָרִים דְּגָרְסֵי מִשְּׁנֵי סַמָּנִיּוֹת, כְּלוֹמַר מִשְּׁנֵי סִימָנִים, כְּגוֹן שֶׁכּוֹתְבִים א' לְסִימָן אֶחָד וּב' לְסִימָן שְׁנַיִם {יג}: <B>בְּכָל לָשׁוֹן.</B> וּכְתָב שֶׁל כָּל אֻמָּה וְאֻמָּה: <B>מִשּׁוּם רֹשֶׁם.</B> סִימָן שֶׁהָיוּ עוֹשִׂין בְּקַרְשֵׁי הַמִּשְׁכָּן, מִפְּנֵי שֶׁמְּפָרְקִים אוֹתָן, וְלִכְשֶׁיְּקִימוּהוּ לֹא יַחְלִיפוּ סֵדֶר הַקְּרָשִׁים. וְאָתָא רַבִּי יוֹסֵי לְמֵימַר דַּאֲפִלּוּ לֹא כָּתַב אֶלָּא שֶׁרָשַׁם שְׁנֵי רְשִׁימוֹת בְּעָלְמָא לְסִימָן, חַיָּב. וְאֵין הֲלָכָה כְּרַבִּי יוֹסֵי: <B>מָצִינוּ שֵׁם קָטָן.</B> כְּלוֹמַר אַף עַל פִּי שֶׁלֹּא נִגְמַר מְלַאכְתּוֹ, שֶׁנִּתְכַּוֵּן לִכְתֹּב תֵּבָה גְּדוֹלָה וְכָתַב מִקְצָתָהּ, הוֹאִיל וְאוֹתוֹ מִקְצָת הַוְיָא תֵּבָה וּמִתְקַיֶּמֶת בְּמָקוֹם אַחֵר חַיָּב, וְכֵן הֲלָכָה: 

~ פרק יב - משנה ד
<B>בְּסַם.</B> אורפימנ"ט בְּלַעַ"ז: <B>בְּסִקְרָא.</B> מִין אֶבֶן שֶׁצּוֹבֵעַ אָדוֹם: <B>בְּקוֹמוֹס.</B> מִין עָפָר וְצִבְעוֹ שָׁחֹר. פֵּרוּשׁ אַחֵר שְׂרַף אִילָן, גומ"א בְּלַעַ"ז: <B>בְּקַנְקַנְתּוֹם.</B> זא"ג בַּעֲרָבִי, וּבְלַעַ"ז ודריאו"לי: <B>וּבְכָל דָּבָר שֶׁהוּא רֹשֶׁם.</B> לַאֲתוֹיֵי מַיִם שֶׁשָּׁרוּ בָּהֶם עֲפָצִים, גאלי"ש בְּלַעַ"ז, שֶׁהוּא רֹשֶׁם שֶׁרִשּׁוּמוֹ מִתְקַיֵּם: <B>עַל שְׁנֵי כָתְלֵי זָוִיּוֹת.</B> אַחַת בַּמִּזְרָח וְאַחַת בַּצָּפוֹן, סְמוּכוֹת זוֹ לְזוֹ בַּמִּקְצוֹעַ: <B>עַל שְׁנֵי לוּחֵי פִנְקָס.</B> סֵפֶר שֶׁהַחֶנְוָנִי כּוֹתֵב בּוֹ חֶשְׁבּוֹנוֹתָיו. וְאַף עַל גַּב דְּלָאו עַל לוּחַ אֶחָד הֵם, אִם נֶהֱגִין וְנִקְרָאִין זֶה עִם זֶה, כְּגוֹן שֶׁכּוֹתְבִין עַל שְׁנֵי שִׂפְתֵי הַלּוּחִין הַסְּמוּכִין זֶה לָזֶה, חַיָּב: <B>הַכּוֹתֵב עַל בְּשָׂרוֹ.</B> בִּדְיוֹ: <B>וְהַמְסָרֵט עַל בְּשָׂרוֹ.</B> בְּבַרְזֶל עוֹשֶׂה צוּרַת אוֹתִיּוֹת בִּבְשָׂרוֹ: <B>רַבִּי יְהוֹשֻׁעַ פּוֹטֵר.</B> וַאֲפִלּוּ הוֹצִיא דָּם, לְפִי שֶׁאֵין דֶּרֶךְ כְּתִיבָה בְּכָךְ {טו}. וַהֲלָכָה כְּרַבִּי יְהוֹשֻׁעַ: <B>בְּמַשְׁקִין.</B> שֶׁמַּשְׁחִירִין, כְּמוֹ מֵי תּוּתִים וְכַיּוֹצֵא בָּהֶן: 

~ פרק יב - משנה ה
<B>בְּמֵי פֵרוֹת.</B> שֶׁל כָּל שְׁאָר פֵּרוֹת: <B>בַּאֲבַק דְּרָכִים.</B> כְּגוֹן שֶׁסָּרַט בְּאֶצְבָּעוֹ צוּרַת אוֹתִיּוֹת עַל הַחֹל וְהָאָבָק שֶׁבַּדְּרָכִים: <B>בַּאֲבַק סוֹפְרִים.</B> עַפְרוּרִית שֶׁל קֶסֶת הַסּוֹפֵר: <B>לְאַחַר יָדוֹ.</B> עַל גַּב יָדוֹ, שֶׁאָחַז הַקֻּלְמוֹס בְּאֶצְבְּעוֹתָיו וְהָפַךְ יָדוֹ וְכָתַב: <B>וּבְמַרְפְּקוֹ.</B> הַפֶּרֶק הָאֶמְצָעִי שֶׁבַּזְּרֹעַ: <B>אוֹת אַחַת סָמוּךְ לִכְתָב.</B> אֵצֶל אוֹת כְּתוּבָה זִוֵּג לָהּ אַחַת וְהִשְׁלִימָהּ לִשְׁתַּיִם: <B>כְּתָב עַל גַּבֵּי כְּתָב.</B> הֶעֱבִיר קֻלְמוֹס עַל אוֹתִיּוֹת הַכְּתוּבִים כְּבָר וְחִדְּשָׁם: <B>וְכָתַב שְׁנֵי זַיְנִין.</B> שֶׁלֹּא נִרְאֶה הַגַּג שֶׁל חי"ת אֶלָּא שְׁנֵי הָרַגְלַיִם נִרְאֶה כְּאִלּוּ הֵם שֵׁנִי זַיְינִי"ן: <B>עַל שְׁנֵי כָתְלֵי הַבַּיִת.</B> שֶׁאֵינָן בַּמִּקְצוֹעַ: <B>עַל שְׁנֵי דַּפֵּי פִנְקָס.</B> שֶׁעֲשׂוּיִין עַמּוּדִים עַמּוּדִים, כָּתַב אוֹת אַחַת בְּעַמּוּד זֶה וְאוֹת אַחַת בְּעַמּוּד זֶה, וְאֵינוֹ יָכֹל לְקָרְבָן אֶלָּא אִם כֵּן יַחְתֹּךְ מַה שֶּׁמַּפְסִיק בֵּינֵיהֶן. וְתָנָא בָּרֵישָׁא כָּתְלֵי הַבַּיִת הַמְּרֻחָקִים זֶה מִזֶּה וַהֲדַר תָּנֵי דַּפֵּי פִּנְקָס, וְלֹא זוֹ אַף זוֹ קָתָנֵי: <B>אוֹת אַחַת עַל שֵׁם נוֹטָרִיקוֹן.</B> שֶׁעוֹשֶׂה סִימָן נְקֻדָּה עָלֶיהָ וּמְבִינִים מֵאוֹתָהּ הָאוֹת תֵּבָה שְׁלֵמָה, כְּגוֹן קוֹ"ף קָרְבָּן, מֵ"ם מַעֲשֵׂר, תָּ"ו תְּרוּמָה {יז}: <B>רַבִּי יְהוֹשֻׁעַ בֶּן בְּתֵירָא אוֹמֵר חַיָּב.</B> כֵּיוָן שֶׁהַכֹּל מְבִינִים מֵאוֹתָהּ הָאוֹת תֵּבָה שְׁלֵמָה, כְּאִלּוּ כָּתַב אוֹתִיּוֹת שֶׁל כָּל הַתֵּבָה: <B>וַחֲכָמִים פּוֹטְרִין.</B> שֶׁהֲרֵי לֹא כָּתַב שְׁתֵּי אוֹתִיּוֹת. וַהֲלָכָה כַּחֲכָמִים: 

~ פרק יב - משנה ו
<B>בִּשְׁתֵּי הֶעְלֵמוֹת.</B> לְאַחַר שֶׁכָּתַב אוֹת אַחַת בְּשׁוֹגֵג נוֹדַע לוֹ שֶׁעָבַר, וְחָזַר וְנֶעֱלַם מִמֶּנּוּ וְשָׁגַג וְכָתַב אוֹת שְׁנִיָּה בְּצִדָּהּ: <B>אַחַת בְּשַׁחֲרִית וְאַחַת בֵּין הָעַרְבַּיִם.</B> כֵּיוָן דַּהֲוֵי לֵיהּ שְׁהוּת בֵּינְתַיִם כְּדֵי לֵידַע הֲוָה לֵיהּ כִּשְׁתֵּי הַעֲלָמוֹת {יח}: <B>רַבָּן גַּמְלִיאֵל מְחַיֵּב.</B> דְּסָבַר אֵין יְדִיעָה לַחֲצִי שִׁעוּר לְחַלֵּק שֶׁלֹּא יִצְטָרֵף עִמּוֹ הַחֵצִי הָאַחֵר {יט}: <B>וַחֲכָמִים פּוֹטְרִין.</B> דְּסָבְרֵי הַיְדִיעָה שֶׁבֵּין שְׁנֵי חֲצָאֵי שִׁעוּר מְחַלֶּקֶת בֵּינֵיהֶם, וְלֹא נַעֲשָׂה כְּאִלּוּ הָיוּ שְׁנֵי חֲצָאֵי שִׁעוּר בְּהֶעְלֵם אֶחָד. וַהֲלָכָה כַּחֲכָמִים: 

^ פרק יג

~ פרק יג - משנה א
<B>רַבִּי אֱלִיעֶזֶר אוֹמֵר הָאוֹרֵג שְׁלֹשָׁה חוּטִין בַּתְּחִלָּה.</B> אִם זוֹ תְּחִלַּת אֲרִיגָתוֹ שֶׁל בֶּגֶד אֵינוֹ חַיָּב עַד שֶׁיֶּאֱרֹג שְׁלֹשָׁה חוּטִין, וְאִם מוֹסִיף הוּא עַל הָאָרִיג שִׁעוּרוֹ בְּאֶחָד, דְּמִצְטָרֵף עִם הַשְּׁאָר. וְאֵין הֲלָכָה כְּרַבִּי אֱלִיעֶזֶר: 

~ פרק יג - משנה ב
<B>שְׁתֵּי בָתֵּי נִירִין.</B> שֶׁנָּתַן שְׁנֵי חוּטִין שֶׁל שְׁתִי בַּנִּיר שֶׁקּוֹרִין ליצ"ש {ב}: <B>בַּנִּירִין.</B> מְפָרֵשׁ בַּגְּמָרָא שֶׁמַּרְכִּיב שְׁנֵי פְּעָמִים [כָּל] חוּט שֶׁל שְׁתִי בַּנִּיר וּבַפַּעַם הַשְּׁלִישִׁית מַרְכִּיבוֹ עַל חוּט הַמֻּרְכָּב עַל הַקָּנֶה:  <B>בַּקֵּרוֹס.</B> יְרִיעָה אֲרוּגָה {ג} מִסִּיב שֶׁל דֶּקֶל:

~ פרק יג - משנה ג
<B>הַקּוֹרֵעַ עַל מֵתוֹ וְכוּ'.</B> בְּמֵת שֶׁאֵינוֹ חַיָּב לִקְרֹעַ עָלָיו הוּא דַּהֲוֵי מְקַלְקֵל וּפָטוּר, אֲבָל עַל מֵת שֶׁחַיָּב לִקְרֹעַ עָלָיו, מְתַקֵּן הוּא וְחַיָּב {ו}: <B>וּבַחֲמָתוֹ.</B> וְכָל הַמְקַלְקְלִים פְּטוּרִין. הָא מַתְנִיתִין אִדַּחְיָא לַהּ, וַהֲלָכָה שֶׁהַקּוֹרֵעַ בַּחֲמָתוֹ חַיָּב, שֶׁאַף עַל פִּי שֶׁמְּקַלְקֵל הוּא אֵצֶל הַבֶּגֶד, מְתַקֵּן הוּא אֵצֶל יִצְרוֹ וְדַעְתּוֹ מִתְיַשֶּׁבֶת עָלָיו בְּכָךְ: 

~ פרק יג - משנה ד
<B>הַמְלַבֵּן.</B> אֶת הַצֶּמֶר, וְהַמְנַפְּצוֹ וְהַצּוֹבְעוֹ וְהַטּוֹוֶה מִמֶּנּוּ, שֶׁהֵן כֻּלָּן אֲבוֹת מְלָאכוֹת, שִׁעוּרָן כְּדֵי שֶׁיִּטְוֶה מֵאוֹתוֹ הַצֶּמֶר חוּט אָרֹךְ כִּמְלֹא רֹחַב הַסִּיט כָּפוּל. וְהַסִּיט הוּא כְּדֵי הֶפְסֵק שֶׁיֵּשׁ בֵּין אַמָּה לָאֶצְבַּע כָּל מַה שֶּׁיּוּכַל אָדָם לְהַרְחִיבוֹ, וּכְשִׁעוּר הָרֶוַח הַזֶּה שְׁתֵּי פְּעָמִים הוּא הַסִּיט כָּפוּל. וְרֶוַח שֶׁבֵּין גֻּדָּל לָאֶצְבַּע פַּעַם אַחַת הוּא גַּם כֵּן כִּמְלֹא רֹחַב הַסִּיט כָּפוּל, מִפְּנֵי שֶׁיֵּשׁ בּוֹ כִּפְלַיִם כְּאוֹתוֹ שֶׁיֵּשׁ בֵּין אַמָּה לָאֶצְבַּע: <B>הָאוֹרֵג שְׁנֵי חוּטִין.</B> שִׁעוּרָן בְּרֹחַב הַבֶּגֶד כִּמְלֹא הַסִּיט, שֶׁאַף עַל פִּי שֶׁלֹּא אֲרָגָן עַל פְּנֵי כָּל רֹחַב הַבֶּגֶד, חַיָּב: 

~ פרק יג - משנה ה
<B>הַצָּד צִפּוֹר.</B> עַד שֶׁהִכְנִיסוֹ לְמִגְדָּל שֶׁל עֵץ, ארמאריא"ו בְּלַעַ"ז, חַיָּב, שֶׁזּוֹ הוּא צִידָתוֹ, אֲבָל אִם הִכְנִיסוֹ לַבַּיִת אֵינוֹ נִצּוֹד בְּכָךְ: <B>וּצְבִי.</B> נִצּוֹד מִשֶּׁהִכְנִיסוֹ לַבַּיִת וְנָעַל בְּפָנָיו, אֲבָל אִם הִכְנִיסוֹ לַגִּנָּה אוֹ לֶחָצֵר אֵין זוֹ צִידָה: <B>וְלַבֵּיבָרִין.</B> קַרְפִּיפוֹת הַמֻּקָּפִים חוֹמָה שֶׁמַּכְנִיסִין שָׁם חַיּוֹת וְנִשְׁמָרִים שָׁם: <B>כָּל הַמְחֻסָּר צִידָה.</B> שֶׁקָּשֶׁה לְתָפְשׂוֹ שָׁם, כְּגוֹן שֶׁאֵינוֹ מַגִּיעַ לוֹ בִּשְׁחִיָּה אַחַת שֶׁשּׁוֹחֶה לְתָפְשׂוֹ. וַהֲלָכָה כְּרַבָּן שִׁמְעוֹן בֶּן גַּמְלִיאֵל [דִּמְפָרֵשׁ] לְמִלְתַּיְהוּ דְּרַבָּנָן {ט}: 

~ פרק יג - משנה ו
<B>צְבִי שֶׁנִּכְנַס.</B> מֵאֵלָיו לַבַּיִת וְנָעַל אֶחָד בְּפָנָיו, זוֹ הִיא צִידָתוֹ: <B>נָעֲלוּ שְׁנַיִם פְּטוּרִים.</B> דַּהֲווּ לְהוּ שְׁנַיִם שֶׁעֲשָׂאוּהָ: <B>לֹא יָכֹל אֶחָד לִנְעֹל.</B> אוֹרְחֵיהּ הוּא לְנוֹעֲלוֹ בִּשְׁנַיִם, וַהֲרֵי לְכָל אֶחָד מְלָאכָה, דִּבְלָאו אִיהוּ לֹא מִתְעַבְּדָה: <B>וְרַבִּי שִׁמְעוֹן פּוֹטֵר.</B> וְאֵין הֲלָכָה כְּרַבִּי שִׁמְעוֹן: 

~ פרק יג - משנה ז
<B>הַשֵּׁנִי חַיָּב.</B> שֶׁהוּא צָד אוֹתוֹ: <B>הָא לְמַה זֶּה דּוֹמֶה.</B> מֵאַחַר שֶׁנִּצּוֹד עַל יְדֵי רִאשׁוֹן: <B>לְנוֹעֵל אֶת בֵּיתוֹ לְשָׁמְרוֹ.</B> וְלֹא לָצוּד: <B>וְנִמְצָא צְבִי.</B> שֶׁהוּא נִצּוֹד כְּבָר {יא} שָׁמוּר בְּתוֹכוֹ, כָּךְ זֶה אַף עַל פִּי שֶׁעָמַד רִאשׁוֹן אֵין זֶה אֶלָּא כְּשׁוֹמְרוֹ לַצְּבִי שֶׁהָיָה לוֹ מֵאֶתְמוֹל. וְהַשֵּׁנִי פָּטוּר הָאָמוּר בְּמַתְנִיתִין, פָּטוּר וּמֻתָּר: 

^ פרק יד

~ פרק יד - משנה א
<B>שְׁמֹנָה.</B> הַחֹלֶד וְהָעַכְבָּר כוּ' הַמְּנוּיִין בְּפָרָשַׁת וַיְהִי בַּיּוֹם הַשְּׁמִינִי: <B>הַצָּדָן חַיָּב.</B> שֶׁיֵּשׁ בְּמִינָן נִצּוֹד: <B>וְהַחוֹבֵל בָּהֶן חַיָּב.</B> דְּיֵשׁ לָהֶן עוֹר וְהַוְיָא לַהּ חַבּוּרָה שֶׁאֵינָהּ חוֹזֶרֶת, וְחַיָּב מִשּׁוּם מְפָרֵק שֶׁהִיא תּוֹלָדָה דְּדָשׁ {א}. אִי נַמִּי כֵּיוָן דְּיֵשׁ לָהֶן עוֹר נִצְבָּע הָעוֹר בַּדָּם הַנִּצְרָר בּוֹ וְחַיָּב מִשּׁוּם צוֹבֵעַ: <B>וּשְׁאָר שְׁקָצִים וּרְמָשִׂים.</B> כְּגוֹן תּוֹלָעִים וְחֶלְזוֹנוֹת וְעַקְרַבִּים, הַחוֹבֵל בָּהֶם פָּטוּר, דְּאֵין לָהֶם עוֹר: <B>שֶׁלֹּא לְצֹרֶךְ פָּטוּר.</B> דְּאֵין בְּמִינָן נִצּוֹד {ב}: <B>חַיָּה וְעוֹף שֶׁבִּרְשׁוּתוֹ הַצָּדָן פָּטוּר.</B> שֶׁהֲרֵי נִצּוֹדִים וְעוֹמְדִים הֵן: <B>וְהַחוֹבֵל בָּהֶן חַיָּב.</B> דְּיֵשׁ לָהֶן עוֹר. וְאֵין הַחוֹבֵל חַיָּב בְּכָל הָנֵי דִּתְנִינַן בְּמַתְנִיתִין אֶלָּא בְּצָרִיךְ לַדָּם {ג}, אֲבָל אִם לֹא חָבַל אֶלָּא לְהַזִּיק, הָא קַיְמָא לָן כָּל הַמְקַלְקְלִים פְּטוּרִים: 

~ פרק יד - משנה ב
<B>אֵין עוֹשִׂין הִילְמִי.</B> מֵי מֶלַח מְרֻבִּים שֶׁנּוֹתְנִים לְתוֹךְ יְרָקוֹת שֶׁכּוֹבְשִׁין אוֹתָן לְהִתְקַיֵּם: <B>אֲבָל עוֹשִׂין.</B> מֵי מֶלַח מֻעָטִים כְּדֵי לִטְבֹּל בָּהֶן פִּתּוֹ אוֹ לְתוֹךְ הַתַּבְשִׁיל: <B>וַהֲלֹא הוּא הִילְמִי בֵּין מְרֻבֶּה בֵּין מֻעָט.</B> כְּלוֹמַר אִם הַמְרֻבִּים אֲסוּרִים אַף הַמֻּעָטִים אֲסוּרִים, דְּיֹאמְרוּ מְלָאכָה מְרֻבָּה אֲסוּרָה וּמְלָאכָה מֻעֶטֶת מֻתֶּרֶת {ד}, אֶלָּא אֵלּוּ וָאֵלּוּ אֲסוּרִים מִפְּנֵי שֶׁהוּא כִּמְעַבֵּד וּמְתַקֵּן אֶת הָאֹכֶל הַנִּתָּן בְּתוֹכוֹ כְּדֵי שֶׁיִּתְקַיֵּם: <B>וְאֵלּוּ הֵן הַמֻּתָּרִים.</B> נוֹתֵן שֶׁמֶן בְּתוֹךְ הַמַּיִם בַּתְּחִלָּה קֹדֶם שֶׁיִּתֵּן הַמֶּלַח, אוֹ נוֹתֵן שֶׁמֶן בַּתְּחִלָּה לְתוֹךְ הַמֶּלַח קֹדֶם שֶׁיִּתֵּן אֶת הַמַּיִם, דְּהַשֶּׁמֶן מְעַכְּבוֹ שֶׁאֵין הַמֶּלַח מִתְעָרֵב יָפֶה עִם הַמַּיִם וּמַתִּישׁ אֶת כֹּחוֹ. אֲבָל לֹא יִתֵּן מַיִם וּמֶלַח בַּתְּחִלָּה וְאַחַר כָּךְ אֶת הַשֶּׁמֶן, דְּמִשָּׁעָה שֶׁנּוֹתֵן מַיִם וּמֶלַח יַחַד הוּא נִרְאֶה כִּמְעַבֵּד. וְאֵין הֲלָכָה כְּרַבִּי יוֹסֵי: 

~ פרק יד - משנה ג
<B>אֵזוֹב יוֹן.</B> מִין אֵזוֹב שֶׁגָּדֵל בֵּין הַקּוֹצִים וּמֵמִית הַתּוֹלָעִים שֶׁבַּמֵּעַיִם: <B>שֶׁאֵינוֹ מַאֲכַל בְּרִיאִים.</B> וּמוּכְחָא מִלְּתָא דְּלִרְפוּאָה אָכֵיל לֵיהּ, וְאָסוּר לְאָכְלוֹ בְּשַׁבָּת, גְּזֵרָה שֶׁמָּא יִשְׁחֹק סַמְמָנִים, דַּהֲוֵי תּוֹלָדָה דְּטוֹחֵן {ה}: <B>אֲבָל אוֹכֵל הוּא אֶת יוֹעֶזֶר.</B> דְּהַרְבֵּה אוֹכְלִין אוֹתוֹ כְּשֶׁהֵן בְּרִיאִים. יוֹעֶזֶר, פולי"ו בְּלַעַ"ז, וְהוּא מְכַלֶּה הַתּוֹלָעִים שֶׁבַּכָּבֵד: <B>אַבּוּב רוֹעֶה.</B> עֵץ שֶׁגָּדֵל יְחִידִי וְאֵין לוֹ עֲנָפִים, וְקוֹרִין אוֹתוֹ בַּעֲרָבִי עצא"ל רע"י, וְהוּא טוֹב לְמִי שֶׁנִּזֹּק עַל שֶׁשָּׁתָה מַיִם מְגֻלִּים: <B>כָּל הָאֳכָלִים אוֹכֵל אָדָם לִרְפוּאָה.</B> כָּל דָּבָר שֶׁהוּא אֹכֶל וְהַבְּרִיאִים אוֹכְלִים אוֹתוֹ, יָכֹל אָדָם לְאָכְלוֹ בְּשַׁבָּת אַף עַל פִּי שֶׁהוּא מִתְכַּוֵּן לִרְפוּאָה: <B>חוּץ מִמֵּי דְקָלִים.</B> הֵם שְׁנֵי אִילָנוֹת מִמִּינֵי הַדְּקָלִים שֶׁהָיוּ בְּאֶרֶץ יִשְׂרָאֵל וּבֵינֵיהֶם מַעְיַן מַיִם, וְהַשּׁוֹתֶה מֵהֶם כּוֹס רִאשׁוֹן מְרַפֶּה הַזֶּבֶל שֶׁבְּמֵעָיו, וְכוֹס שֵׁנִי מְשַׁלְשֵׁל, וְכוֹס שְׁלִישִׁי מְנַקֶּה אֶת בְּנֵי מֵעַיִם עַד שֶׁאָדָם מוֹצִיאָם צְלוּלִים כְּדֶרֶךְ שֶׁהִכְנִיסָם: <B>וְכוֹס שֶׁל עִקָּרִין.</B> לוֹקְחִין שְׂרַף אִילָן שֶׁקּוֹרִין לוֹ בַּעֲרָבִי זא"ג אלכסנדרי"א, וְעֵשֶׂב שֶׁקּוֹרִין לוֹ עשב"א אלסדו"ר, פֵּרוּשׁ עֵשֶׂב שֶׁל שִׂמְחָה, וְכַרְכֹּם, וְכוֹתְשִׁין אוֹתָן וְנוֹתְנִין אֶת עֲפָרָן בְּיַיִן. וְהָאִשָּׁה זָבָה שֶׁתִּשְׁתֶּה מֵהֶן שְׁלֹשָׁה כּוֹסוֹת תֵּרָפֵא: <B>מִפְּנֵי שֶׁהֵן לַיְרוֹקָה.</B> בַּעַל חֹלִי הַנִּקְרָא יֵרָקוֹן, אִם יִשְׁתֶּה מֵהֶן יֵרָפֵא מֵחֹלִי הַיֵּרָקוֹן, אֲבָל יִשָּׁאֵר עָקָר וְלֹא יוֹלִיד, וּלְכָךְ נִקְרָא כּוֹס עִקָּרִין: <B>לִצְמָאוֹ.</B> אִם אֵינוֹ חוֹלֶה: 

~ פרק יד - משנה ד
<B>לֹא יִגְמַע אֶת הַחֹמֶץ.</B> וְיִפְלֹט, דְּמוּכְחָא מִלְּתָא דְּלִרְפוּאָה הוּא {ט}. וְאִם מְגַמֵּעַ וּבוֹלֵעַ שַׁפִּיר דָּמִי {י}: <B>לֹא יָסוּךְ בָּהֶם יַיִן וְחֹמֶץ.</B> דְּאֵין אָדָם סָךְ מֵהֶן אֶלָּא לִרְפוּאָה: <B>אֲבָל לֹא שֶׁמֶן וֶרֶד.</B> לְפִי שֶׁדָּמָיו יְקָרִים וּמוּכְחָא מִלְּתָא דְּלִרְפוּאָה קָעָבֵיד: <B>שֶׁכֵּן דַּרְכָּן לָסוּךְ.</B> בְּלֹא מַכָּה: <B>רַבִּי שִׁמְעוֹן אוֹמֵר כוּ'.</B> וְאֵין הֲלָכָה כְּרַבִּי שִׁמְעוֹן {יא}: 

^ פרק טו

~ פרק טו - משנה א
<B>אֵלּוּ קְשָׁרִים.</B> קֶשֶׁר הַגַּמָּלִים. שֶׁנּוֹקְבִים לַגָּמָל בְּחָטְמוֹ וְנוֹתְנִין בּוֹ רְצוּעָה וְקוֹשְׁרִים אוֹתָהּ קֶשֶׁר עוֹלָם. וּכְמוֹ כֵן נוֹקְבִים בְּרֹאשׁ הַסְּפִינָה נֶקֶב וְנוֹתְנִין בּוֹ חֶבֶל וְקוֹשְׁרִין אוֹתוֹ קֶשֶׁר שֶׁל קְיָמָא שֶׁאֵינוֹ מַתִּירוֹ לְעוֹלָם. וַהֲוֵי דּוּמְיָא דְּקוֹשְׁרֵי חוּטֵי יְרִיעוֹת הַנִּפְסָקִים בַּמִּשְׁכָּן. וְקֶשֶׁר שֶׁל קְיָמָא וְאֵינוֹ מַעֲשֵׂה אֻמָּן, אוֹ מַעֲשֵׂה אֻמָּן וְאֵינוֹ שֶׁל קְיָמָא, פָּטוּר אֲבָל אָסוּר, וְאֵינוֹ חַיָּב עַד שֶׁיְּהֵא שֶׁל קְיָמָא וּמַעֲשֵׂה אֻמָּן. וְשֶׁאֵינוֹ שֶׁל קְיָמָא וְלֹא מַעֲשֵׂה אֻמָּן מֻתָּר לְכַתְּחִלָּה: <B>וּכְשֵׁם שֶׁחַיָּב עַל קִשּׁוּרָן כָּךְ חַיָּב עַל הֶתֵּרָן.</B> שֶׁכֵּן צַיָּדֵי חִלָּזוֹן הָיוּ נִצְרָכִין לִפְרָקִים לְהַתִּיר קִשְׁרֵי רְשָׁתוֹת הַקַּיָּמִים כְּדֵי לְקָצְרָן אוֹ לְהַרְחִיבָן: <B>שֶׁיָּכוֹל לְהַתִּירוֹ.</B> דְּלֹא הַדְּקֵיהּ: <B>אֵין חַיָּבִין עָלָיו.</B> וַאֲפִלּוּ עֲשָׂאוֹ לִקְיָמָא. וְאֵין הֲלָכָה כְּרַבִּי מֵאִיר: 

~ פרק טו - משנה ב
<B>יֵשׁ לְךָ קְשָׁרִים שֶׁאֵין חַיָּבִים עֲלֵיהֶם.</B> חַטָּאת, כְּמוֹ שֶׁחַיָּבִים עַל קֶשֶׁר גַּמָּלִים וְקֶשֶׁר שֶׁל סַפָּנִים, אֶלָּא פָּטוּר אֲבָל אָסוּר. וְלֹא נִזְכְּרוּ קְשָׁרִים הַלָּלוּ בַּמִּשְׁנָה. וּבַגְּמָרָא מְפָרֵשׁ כְּגוֹן רְצוּעָה אֲרֻכָּה שֶׁקּוֹשְׁרִים בַּטַּבַּעַת שֶׁבְּחֹטֶם הַנָּאקָה, וּכְמוֹ כֵן חֶבֶל אָרֹךְ שֶׁקּוֹשְׁרִים בְּחֶבֶל הֶעָשׂוּי כְּמִין טַבַּעַת הַתָּלוּי בְּנֶקֶב שֶׁבְּרֹאשׁ הַסְּפִינָה, וּפְעָמִים מְנִיחָהּ שָׁם שָׁבוּעַ וּשְׁבוּעַיִם וּמַתִּירָהּ. וְכֵן כָּל קֶשֶׁר שֶׁקּוֹשְׁרִים אוֹתוֹ לַעֲמֹד כָּךְ זְמַן יָדוּעַ, לֹא שֶׁיִּהְיֶה קַיָּם לְעוֹלָם, אֵין חַיָּבִין עָלָיו: <B>קוֹשֶׁרֶת אִשָּׁה מִפְתְּחֵי חֲלוּקָהּ.</B> כְּעֵין לְשׁוֹנוֹת לְכָאן וּלְכָאן, וְקוֹשְׁרִים שֶׁל יָמִין בְּכֶתֶף שְׂמֹאל וְשֶׁל שְׂמֹאל בְּכֶתֶף יָמִין, דְּכֵיוָן דְּכָל יוֹמָא שָׁרֵי לֵיהּ לֹא דָּמִי לְקֶשֶׁר שֶׁל קְיָמָא וּמֻתָּר לְכַתְּחִלָּה {ב}: <B>סְבָכָה.</B> מִגְבַּעַת שֶׁעַל הָרֹאשׁ עֲשׂוּיָה כְּעֵין רֶשֶׁת: <B>פְּסִיקְיָא.</B> אֵזוֹר רָחָב וְחוּטִין תְּלוּיִין בְּרֹאשׁוֹ לְקָשְׁרוֹ בָּהֶן: <B>וְנוֹדוֹת יַיִן.</B> שֶׁל עוֹר שֶׁכּוֹפְפִין פִּיהֶם וְקוֹשְׁרִין אוֹתָן. וְאַף עַל גַּב דְּאִית לַהּ תַּרְתֵּי אִיסָּרֵי {ו}, וְלֹא אָמְרִינַן חַד מִנַּיְהוּ בַּטּוֹלֵי מְבַטֵּל לַהּ וַהֲוֵי קֶשֶׁר שֶׁל קְיָמָא: <B>וּקְדֵרָה שֶׁל בָּשָׂר.</B> פְּעָמִים שֶׁקּוֹשֵׁר בָּהּ בֶּגֶד סָבִיב לְפִיהָּ. וְאַף עַל פִּי שֶׁיֵּשׁ לָהּ דַּדִּין שֶׁיְּכוֹלִין לְהוֹצִיא הַמָּרָק מֵהֶן בְּלֹא הֶתֵּר הַקֶּשֶׁר, אֲפִלּוּ הָכִי לֹא הֲוֵי קֶשֶׁר: <B>קוֹשְׁרִין לִפְנֵי בְּהֵמָה.</B> חֶבֶל בְּרֹחַב הַפֶּתַח לִנְעֹל בְּפָנֶיהָ שֶׁלֹּא תֵצֵא. וְכֵן הֲלָכָה {ח}: <B>קוֹשְׁרִין דְּלִי בִּפְסִיקְיָא.</B> עַל פִּי הַבּוֹר, שֶׁיִּהְיֶה קָשׁוּר וְתָלוּי שָׁם, דִּפְסִיקְיָא לֹא מְבַטֵּל לֵיהּ הָתָם: <B>אֲבָל לֹא בְחֶבֶל.</B> דִּמְבַטֵּל לֵיהּ הָתָם וַהֲוֵי קֶשֶׁר שֶׁל קְיָמָא: <B>רַבִּי יְהוּדָה מַתִּיר.</B> לֹא הִתִּיר רַבִּי יְהוּדָה אֶלָּא בְּחֶבֶל שֶׁל גַּרְדִי {ט} שֶׁצָּרִיךְ לוֹ לִמְלַאכְתּוֹ וְלֹא מְבַטֵּל לֵיהּ הָתָם, וְרַבָּנָן סָבְרֵי אִי שָׁרֵית לֵיהּ חֶבֶל שֶׁל גַּרְדִי יִקְשֹׁר נַמִּי בִּשְׁאָר חֲבָלִים, דְּחֶבֶל בְּחֶבֶל מִיחְלַף. וַהֲלָכָה כַּחֲכָמִים: 

~ פרק טו - משנה ג
<B>מְקַפְּלִין אֶת הַכֵּלִים.</B> בְּגָדִים שֶׁפּוֹשְׁטָן מְקַפְּלָן אֲפִלּוּ אַרְבָּעָה וַחֲמִשָּׁה פְּעָמִים כְּדֵי לַחְזֹר וּלְלָבְשָׁם בּוֹ בַּיּוֹם, וְלֹא שָׁנוּ אֶלָּא בְּאָדָם אֶחָד, אֲבָל בִּשְׁנֵי בְּנֵי אָדָם לֹא, שֶׁנִּרְאִים כִּמְתַקְּנִין. וּבְאָדָם אֶחָד נַמִּי לֹא אֲמָרָן אֶלָּא בִּבְגָדִים חֲדָשִׁים שֶׁהֵם קָשִׁים וְאֵינָן מְמַהֲרִים לִקְמֹט, אֲבָל יְשָׁנִים קִפּוּלָן מְתַקְּנָן טְפֵי וּמֵחֲזֵי כִּמְתַקֵּן, וּבַחֲדָשִׁים נַמִּי לֹא אֲמָרָן אֶלָּא בִּלְבָנִים, אֲבָל צְבוּעִים לֹא, שֶׁהַצְּבוּעִים קִפּוּלָן מְתַקְּנָן בְּיוֹתֵר. וּבִלְבָנִים נַמִּי לֹא אֲמָרָן אֶלָּא שֶׁאֵין לוֹ בְּגָדִים אֲחֵרִים לְהַחְלִיף, אֲבָל יֵשׁ לוֹ בְּגָדִים אֲחֵרִים לְהַחְלִיף לִכְבוֹד שַׁבָּת אָסוּר לְקַפֵּל: <B>מִיּוֹם הַכִּפּוּרִים לְשַׁבָּת.</B> כְּשֶׁחָל יוֹם הַכִּפּוּרִים לִהְיוֹת בְּעֶרֶב שַׁבָּת {יב}, לְפִי שֶׁשַּׁבָּת חָמוּר {יג} מִיּוֹם כִּפּוּר: <B>וְשֶׁל יוֹם הַכִּפּוּרִים אֵינָן קְרֵבִין בְּשַׁבָּת.</B> דַּהֲוֵי כְּעוֹלַת חֹל בְּשַׁבָּת: <B>רַבִּי עֲקִיבָא אוֹמֵר.</B> שָׁוִין הֵן {טו} וְאֵין קָרְבָּנוֹ שֶׁל אֶחָד מֵהֶן קָרֵב בַּחֲבֵרוֹ. וַהֲלָכָה כְּרַבִּי עֲקִיבָא: 

^ פרק טז

~ פרק טז - משנה א
<B>כָּל כִּתְבֵי הַקֹּדֶשׁ.</B> אֲפִלּוּ נְבִיאִים וּכְתוּבִים, מַצִּילִין אוֹתָן מֵחָצֵר שֶׁנָּפְלָה בּוֹ הַדְּלֵקָה לְחָצֵר אַחֶרֶת שֶׁבְּאוֹתוֹ מָבוֹי, אַף עַל פִּי שֶׁלֹּא עֵרְבוּ {א}. וְהוּא שֶׁיִּהְיוּ כְּתוּבִים בִּכְתָב אַשּׁוּרִי וּבִלְשׁוֹן הַקֹּדֶשׁ: <B>בֵּין שֶׁקּוֹרִין בָּהֶן.</B> כְּגוֹן נְבִיאִים, שֶׁמַּפְטִירִין בָּהֶן בְּשַׁבָּת בְּבֵית הַכְּנֶסֶת: <B>בֵּין שֶׁאֵין קוֹרִין בָּהֶן.</B> כְּגוֹן כְּתוּבִים, דְּאַף יְחִידִים אֵין קוֹרִין בָּהֶן בְּשַׁבָּת מִפְּנֵי בִּטּוּל בֵּית הַמִּדְרָשׁ כְּדִלְקַמָּן, שֶׁהָיוּ דּוֹרְשִׁים לָעָם בְּשַׁבָּת וּמוֹרִין לָהֶן הִלְכוֹת אִסּוּר וְהֶתֵּר, לְפִי שֶׁכָּל יְמוֹת הַחֹל הֵם עֲסוּקִים בִּמְלַאכְתָּן, וְאָסְרוּ לִקְרוֹת בִּכְתוּבִים בְּשַׁבָּת בִּשְׁעַת בֵּית הַמִּדְרָשׁ מִשּׁוּם דְּמָשְׁכֵי לִבָּא וְאָתוּ לְאִמְּנוֹעֵי מִלִּשְׁמֹעַ הַדְּרָשָׁה: <B>וְאַף עַל פִּי שֶׁכְּתוּבִים בְּכָל לָשׁוֹן.</B> וְאִיכָּא לְמַאן דְּאָמַר דְּלֹא נִתְּנוּ לִקְרוֹת בָּהֶן וְאֵין מַצִּילִין אוֹתָן, אֲפִלּוּ הָכִי טְעוּנִים גְּנִיזָה וְאָסוּר לְהָנִיחָן בִּמְקוֹם הֶפְקֵר: <B>לְמָבוֹי שֶׁאֵינוֹ מְפֻלָּשׁ.</B> שֶׁיֵּשׁ לוֹ שָׁלֹשׁ מְחִצּוֹת וְלֶחִי אֶחָד בְּרוּחַ רְבִיעִית, זֶה מָבוֹי שֶׁאֵינוֹ מְפֻלָּשׁ הָאָמוּר כָּאן. שָׁלֹשׁ מְחִצּוֹת בְּלֹא לֶחִי, זֶהוּ מָבוֹי מְפֻלָּשׁ. וְהָכִי מְפָרֵשׁ לַהּ בַּגְּמָרָא. וְאֵין הֲלָכָה כְּבֶן בְּתֵירָא: 

~ פרק טז - משנה ב
<B>מַצִּילִין מְזוֹן שָׁלֹשׁ סְעֻדּוֹת.</B> וְאַף עַל גַּב דִּבְהֶתֵּרָא קָא טָרַח דְּהָא לֹא שָׁרוּ לֵיהּ לְאַצּוֹלֵי אֶלָּא לֶחָצֵר הַמְעֹרֶבֶת בִּלְבַד, אֲפִלּוּ הָכִי לֹא שָׁרוּ לֵיהּ לְאַצּוֹלֵי טְפֵי, מִפְּנֵי שֶׁאָדָם בָּהוּל עַל מָמוֹנוֹ וְאִי שָׁרֵית לֵיהּ אָתֵי לְכִבּוּיֵי {ג}: <B>נָפְלָה דְלֵקָה בְלֵילֵי שַׁבָּת.</B> קֹדֶם אֲכִילָה: <B>שַׁחֲרִית.</B> קֹדֶם סְעוּדָה: <B>רַבִּי יוֹסֵי אוֹמֵר לְעוֹלָם הוּא מַצִּיל.</B> הוֹאִיל וְיוֹמָא בַּר הָכִי הוּא וּבְהֶתֵּרָא טָרַח. וְאֵין הֲלָכָה כְּרַבִּי יוֹסֵי: 

~ פרק טז - משנה ג
<B>מַצִּילִין סַל מָלֵא כִכָּרוֹת.</B> הוֹאִיל וּבְבַת אַחַת הוּא מַצִּיל מַה לִּי פּוּרְתָּא מַה לִּי טוּבָא: <B>וְעִגּוּל שֶׁל דְּבֵלָה.</B> אַף עַל פִּי שֶׁהוּא גָּדוֹל וְיֵשׁ בּוֹ סְעוּדוֹת הַרְבֵּה: <B>וְאִם הָיוּ פִקְּחִים.</B> וְיוֹדְעִים שֶׁאִם יִשְׁאֲלוּ שָׂכָר כְּפוֹעֲלִים לָאו שְׂכַר שַׁבָּת שָׁקְלֵי, כֵּיוָן דְּמֵעִקָּרָא לָאו אַדַּעְתָּא דִּשְׂכַר פְּעֻלָּה בָּאוּ {ד}, עוֹשִׂין עִמּוֹ חֶשְׁבּוֹן לְאַחַר שַׁבָּת. וּבִירֵא שָׁמַיִם עָסְקִינַן, דְּאַף עַל גַּב דְּמֵהֶפְקֵירָא קָא זָכִי וּמַה שֶּׁהִצִּיל דִּידֵיהּ הֲוֵי, מִכָּל מָקוֹם לֹא נִיחָא לֵיהּ דְּלִתְהָנֵי מֵאֲחֵרִים, דְּיָדַע דְּעַל כָּרְחֵיהּ אַפְקְרֵיהּ, וּבְחִנָּם נַמִּי לֹא נִיחָא לֵיהּ דְּלִטְרַח, הִלְכָּךְ שָׁקֵיל אַגְרֵיהּ: 

~ פרק טז - משנה ד
<B>וּלְשָׁם הוּא מוֹצִיא.</B> לְתַנָּא קַמָּא לְחָצֵר הַמְעֹרֶבֶת, וּלְבֶן בְּתֵירָא אֲפִלּוּ לְחָצֵר שֶׁאֵינָהּ מְעֹרֶבֶת: <B>כְּלֵי תַשְׁמִישׁוֹ.</B> שֶׁצְּרִיכִים לוֹ לְאוֹתוֹ הַיּוֹם לִסְעוּדָה: <B>שְׁמֹנָה עָשָׂר כֵּלִים.</B> שֶׁהוּא רָגִיל לִלְבֹּשׁ בְּחֹל בְּבַת אַחַת וְתוּ לֹא {ה}. וְאֵלּוּ הֵן, הַסַּרְבָּל הָעֶלְיוֹן, וּמַלְבּוּשׁ שֶׁמְּמַלְּאִין אוֹתוֹ מוֹךְ וְצֶמֶר גֶּפֶן בֵּין תְּפִירָה לִתְפִירָה שֶׁקּוֹרִין בַּעֲרָבִי מחשי"א, וַחֲגוֹר רָחָב שֶׁחוֹגֵר מִמַּעַל לְמַדָּיו, וּבֶגֶד צַר וְקָצָר שֶׁקּוֹרִין בְּלַעַ"ז גונ"א, וְחָלוּק שֶׁלּוֹבֵשׁ עַל בְּשָׂרוֹ שֶׁקּוֹרִין קמיז"א, וַחֲגוֹר שֶׁחוֹגְרִים עָלֶיהָ, וְכוֹבַע שֶׁבְּרֹאשׁוֹ, וּמִצְנֶפֶת וּשְׁנֵי מִנְעָלִים שֶׁבְּרַגְלָיו, וּשְׁנֵי בָּתֵּי שׁוֹקַיִם {ו}, וּשְׁנֵי בָּתֵּי יָדַיִם שֶׁמַּלְבִּישִׁים אוֹתָם עַל הַיָּדַיִם וּמְכַסִּין בָּהֶן הַזְּרוֹעוֹת עַד הָאֲצִילִים, וּשְׁנֵי רְדִידִים שֶׁמִּתְנַגֵּב בָּהֶן, וְטַלִּית קָטָן שֶׁמְּכַסֶּה בּוֹ רֹאשׁוֹ וּכְתֵפָיו, וְסוּדָר שֶׁבְּצַוָּארוֹ וּתְלוּיִין שְׁנֵי רָאשָׁיו לְפָנָיו וְקוֹרִין לוֹ בַּעֲרָבִי שי"ד: <B>בֹּאוּ וְהַצִּילוּ עִמִּי.</B> שֶׁכְּשֵׁם שֶׁהוּא מַצִּיל כָּךְ הֵם מַצִּילִים. אֲבָל לְעֵיל אָמַר בֹּאוּ וְהַצִּילוּ לָכֶם, שֶׁפְּעָמִים שֶׁהוּא מַצִּיל יוֹתֵר מִמַּה שֶּׁהֵם יְכוֹלִים לְהַצִּיל, כְּגוֹן שֶׁהוּא לֹא סָעַד וְהֵן סָעֲדוּ {ח}, אוֹ אִיפְּכָא: 

~ פרק טז - משנה ה
<B>שִׁדָּה.</B> עֲשׂוּיָה כְּמִין אָרוֹן: <B>תֵּבָה.</B> קְטַנָּה שֶׁל שֻׁלְחָנִים: <B>וּמִגְדָּל.</B> ארמאריא"ו בְּלַעַ"ז, וּבַעֲרָבִי מנשא"ר, וּשְׁלָשְׁתָּן שֶׁל עֵץ: <B>מִפְּנֵי שֶׁהוּא מְחָרֵךְ.</B> וְאֵין הָאוּר נֶאֱחֶזֶת בּוֹ, וּמַצִּיל עַל כְּלִי עֵץ שֶׁלֹּא יִשָּׂרֵף: <B>בֵּין מְלֵאִים.</B> מַיִם: <B>שֶׁאֵין יְכוֹלִין לְקַבֵּל אֶת הָאוּר.</B> מִפְּנֵי שֶׁחֲדָשִׁים הֵם, וְסָבַר רַבִּי יוֹסֵי גְּרַם כִּבּוּי אָסוּר אֲפִלּוּ בִּמְקוֹם הֶפְסֵד מָמוֹן. וְאֵין הֲלָכָה כְּרַבִּי יוֹסֵי: 

~ פרק טז - משנה ו
<B>אֵין אוֹמְרִים לוֹ כַּבֵּה.</B> דַּאֲמִירָה לְנָכְרִי שְׁבוּת: <B>וְאַל תְּכַבֶּה.</B> אֵין צָרִיךְ לִמְחוֹת בְּיָדוֹ, אֶלָּא יַנִּיחֶנּוּ וִיכַבֶּה, מִפְּנֵי שֶׁאֵין שְׁבִיתַת הַנָּכְרִי עֲלֵיהֶם, דְּיִשְׂרָאֵל אֵינוֹ מֻזְהָר עַל שְׁבִיתַת הַנָּכְרִי כְּשֶׁאֵינוֹ עַבְדּוֹ: 

~ פרק טז - משנה ז
<B>כּוֹפִין קְעָרָה.</B> שֶׁל חֶרֶס עַל גַּבֵּי הַנֵּר, וּבִלְבַד שֶׁלֹּא יְכַבֶּה. וְאַף עַל פִּי שֶׁנּוֹטֵל כְּלִי לְהַצָּלַת קוֹרָה שֶׁאֵינָהּ נִטֶּלֶת בְּשַׁבָּת, הָא אוֹתִיבְנָא מִינַּהּ לְרַבִּי יִצְחָק דְּאָמַר אֵין כְּלִי נִטָּל אֶלָּא לְצֹרֶךְ דָּבָר הַנִּטָּל, וְשָׁנֵי לַהּ בְּצָרִיךְ לִמְקוֹמוֹ שֶׁל כְּלִי {יב}, דְּשָׁרֵי לְטַלְטְלוֹ לְצֹרֶךְ מְקוֹמוֹ: <B>וְעַל צוֹאָה שֶׁל קָטָן.</B> לָאו צוֹאָה שֶׁל נַעַר קָטָן קָאָמַר, דְּהָא גְּרָף שֶׁל רְעִי הוּא וּמֻתָּר לְטַלְטְלוֹ וּלְהוֹצִיאוֹ לָאַשְׁפָּה, אֶלָּא הָכִי קָאָמַר וְעַל צוֹאָה שֶׁל תַּרְנְגוֹלִים, מִפְּנֵי הַקָּטָן שֶׁלֹּא יְטַפֵּחַ וְיִתְלַכְלֵךְ בָּהּ. וּכְגוֹן שֶׁצּוֹאָה זוֹ מֻנַּחַת בָּאַשְׁפָּה שֶׁבֶּחָצֵר דְּלֹא רַמְיָא קַמֵּיהּ וְלָאו גְּרָף שֶׁל רְעִי הוּא {יג}, הִלְכָּךְ אֵין מֻתָּר לְטַלְטְלָהּ וּלְהוֹצִיאָהּ, אֲבָל כּוֹפִין עָלֶיהָ קְעָרָה בִּשְׁבִיל הַקָּטָן שֶׁלֹּא יִתְלַכְלֵךְ: <B>מַעֲשֶׂה בָא.</B> כְּפִיַּת כְּלִי עַל עַקְרָב: <B>בַּעֲרָב.</B> שֵׁם מָקוֹם: <B>חוֹשֵׁשׁ אֲנִי לוֹ מֵחַטָּאת.</B> דְּכֵיוָן שֶׁלֹּא הָיָה עַקְרָב רָץ אַחֲרָיו חוֹשֵׁשׁ אֲנִי שֶׁמָּא חַיָּב חַטָּאת מִשּׁוּם צִידָה. וּלְעִנְיָן פְּסַק הַהֲלָכָה אוֹתָן בַּעֲלֵי הָאֶרֶס שֶׁנּוֹשְׁכִין וּמְמִיתִין וַדַּאי, כְּגוֹן הַנְּחָשִׁים הַשְּׂרָפִים וְכֶלֶב שׁוֹטֶה, מֻתָּר לְהָרְגָן מִיָּד כְּשֶׁיִּרְאֶה אוֹתָן וַאֲפִלּוּ שֶׁאֵין רָצִים אַחֲרָיו. וְאוֹתָן שֶׁאֵינָן נוֹשְׁכִים וּמְמִיתִין וַדַּאי, אֶלָּא פְּעָמִים מְמִיתִין וּפְעָמִים אֵין מְמִיתִין, אִם רָצִים אַחֲרָיו מֻתָּר לְהָרְגָן, וְאִם אֵין רָצִים אַחֲרָיו כּוֹפֶה עֲלֵיהֶם כְּלִי, וְאִם דְּרָסָן וַהֲרָגָן לְפִי תֻּמּוֹ מֻתָּר. וְלָצוּד נָחָשׁ מִפְּנֵי שֶׁרוֹצֶה לְצַחֵק בּוֹ, אָסוּר {יד}: 

~ פרק טז - משנה ח
<B>מִלֵּא מַיִם.</B> מִבּוֹר בִּרְשׁוּת הָרַבִּים: <B>כֶּבֶשׁ.</B> עוֹשִׂין בִּסְפִינָה גְּדוֹלָה לֵירֵד בּוֹ מִן הַסְּפִינָה לַיַּבָּשָׁה. וְאִיצְטְרִיךְ תַּנָּא לְאַשְׁמְעִינַן נֵר וּמַיִם, דְּאִי תָּנָא נֵר הֲוָה אֲמֵינָא נֵר הוּא דְּשָׁרֵי דְּלֵיכָּא לְמִגְזַר שֶׁמָּא יַרְבֶּה בִּשְׁבִיל יִשְׂרָאֵל, דְּנֵר לְאֶחָד נֵר לְמֵאָה, אֲבָל מַיִם דְּאִיכָּא לְמִגְזַר אָסוּר. וְאִי אַשְׁמְעִינַן מַיִם הֲוָה אֲמֵינָא מַיִם הוּא דְּבִשְׁבִיל יִשְׂרָאֵל אָסוּר, אֲבָל נֵר אַף עַל גַּב דְּבִשְׁבִיל יִשְׂרָאֵל כֵּיוָן דְּאִיהוּ נַמִּי צָרִיךְ לֵיהּ שָׁרֵי, דְּנֵר לְאֶחָד נֵר לְמֵאָה, צְרִיכָא. וְכֶבֶשׁ אַף עַל גַּב דְּדָמִי לְנֵר, דְּכֶבֶשׁ לְאֶחָד כֶּבֶשׁ לְמֵאָה, מִשּׁוּם מַעֲשֶׂה דְּרַבָּן גַּמְלִיאֵל וּזְקֵנִים תָּנָא לֵיהּ, דְּמַעֲשֶׂה רַב:

^ פרק יז

~ פרק יז - משנה א
<B>כָּל הַכֵּלִים.</B> שֶׁיֵּשׁ לָהֶן דְּלָתוֹת {א}: <B>נִטָּלִים בְּשַׁבָּת וְדַלְתוֹתֵיהֶן עִמָּהֶן.</B> וְאַף עַל פִּי שֶׁנִּתְפָּרְקוּ הַדְּלָתוֹת מִן הַכֵּלִים קֹדֶם הַשַּׁבָּת, נִטָּלִים בְּשַׁבָּת אַגַּב הַכֵּלִים: <B>וְאֵינָן דּוֹמִין לְדַלְתוֹת הַבַּיִת.</B> שֶׁאֲפִלּוּ נִתְפָּרְקוּ בְּשַׁבָּת אֵין נִטָּלִין, לְפִי שֶׁדַּלְתוֹת הַבַּיִת אֵינָן מִן הַמּוּכָן, כְּלוֹמַר לֹא נַעֲשׂוּ לְטִלְטוּל: 

~ פרק יז - משנה ב
<B>קֻרְנָס.</B> פַּטִּישׁ: <B>הַדְּבֵלָה.</B> לְאַחַר שֶׁעֲשָׂאָהּ עִגּוּל הִיא עָבָה וְקָשָׁה וּצְרִיכָה קֻרְדֹּם לְחָתְכָהּ: <B>מְגֵרָה.</B> כְּעֵין סַכִּין אָרֹךְ וְיֵשׁ בּוֹ פְּגִימוֹת הַרְבֵּה: <B>לִגְרֹר בּוֹ אֶת הַגְּבִינָה.</B> לְחָתְכָהּ וּלְחַלְּקָהּ לַחֲלָקִים, שֶׁעַל יְדֵי פְּגִימוֹתָיו מְמַהֵר וְחוֹתֵךְ הַדָּבָר הֶעָב: <B>מַגְרֵפָה.</B> לִגְרֹף בָּהּ הַגְּרוֹגָרוֹת מִן הֶחָבִית: <B>רַחַת.</B> לוּחַ שֶׁיֵּשׁ לָהּ בֵּית יָד וּשְׁתֵּי דְּפָנוֹת וְזוֹרִין בָּהּ אֶת הַחִטָּה: <B>וּמַזְלֵג.</B> כְּלִי שֶׁיֵּשׁ לוֹ שָׁלֹשׁ שִׁנַּיִם וּמְהַפְּכִים בּוֹ אֶת הַקַּשׁ בַּגֹּרֶן: <B>כּוּשׁ.</B> פֶּלֶךְ שֶׁטּוֹוֹת בּוֹ הַנָּשִׁים: <B>כַּרְכָּר.</B> עֵץ שֶׁל אוֹרְגִים וְדוֹמֶה לְמַחַט שֶׁל סַקָּאִין: <B>לִתְחֹב בּוֹ.</B> לֶאֱכֹל בּוֹ תּוּתִים וְכָל מִינֵי פְּרִי רַךְ: <B>מַחַט שֶׁל יָד.</B> מַחַט קְטַנָּה שֶׁתּוֹפְרִים בָּהּ בְּגָדִים: <B>לִטֹּל בּוֹ אֶת הַקּוֹץ.</B> שֶׁנִּכְנַס בִּבְשָׂרוֹ, שֶׁמֻּתָּר לִטְּלוֹ בְּשַׁבָּת, כְּמוֹ שֶׁמֻּתָּר לְהָפִיס מוּרְסָא לְהוֹצִיא מִמֶּנָּה לֵחָה, וּבִלְבַד שֶׁלֹּא יִתְכַּוֵּן לַעֲשׂוֹת לָהּ פֶּה: <B>וְשֶׁל סַקָּאִים.</B> מַחַט גָּדוֹל שֶׁתּוֹפְרִין בָּהּ שַׂקִּין: <B>לִפְתֹּחַ בּוֹ אֶת הַדֶּלֶת.</B> מִי שֶׁאָבְדָה לוֹ מַפְתֵּחַ: 

~ פרק יז - משנה ג
<B>קָנֶה שֶׁל זֵיתִים.</B> קָנֶה שֶׁעָשׂוּי לִבְדֹּק הַזֵּיתִים שֶׁבַּמַּעֲטָן אִם נִתְאַסֵּף שַׁמְנָן בְּתוֹכוֹ וְהִגִּיעַ לִהְיוֹת רְאוּיִין לְבֵית הַבַּד: <B>אִם יֵשׁ קֶשֶׁר בְּרֹאשׁוֹ.</B> כְּעֵין פְּקָק שֶׁבַּקָּנֶה, מְקַבֵּל טֻמְאָה, לְפִי שֶׁעַל יְדֵי שֶׁהוּא פָּקוּק בְּקֶשֶׁר מִשְׁתַּיֵּר בּוֹ מִן הַשֶּׁמֶן הַזָּב מִן הַזֵּיתִים, וּבוֹדֵק בּוֹ אִם הִגִּיעַ לְעִצּוּר, וַהֲוָה לֵיהּ בֵּית קִבּוּל: <B>וְאִם לָאו.</B> שֶׁאֵין בּוֹ קֶשֶׁר, אַף עַל פִּי שֶׁהוּא חָלוּל אֵין חֲלָלוֹ עָשׂוּי לְקַבֵּל כְּלוּם {ג}, הִלְכָּךְ הֲוָה לֵיהּ פְּשׁוּטֵי כְּלֵי עֵץ וְאֵינוֹ מְקַבֵּל טֻמְאָה: <B>בֵּין כָּךְ וּבֵין כָּךְ נִטָּל בְּשַׁבָּת.</B> דְּהָא כְּלִי הוּא וְעָשׂוּי לַהֲפֹךְ בּוֹ אֶת הַזֵּיתִים: 

~ פרק יז - משנה ד
<B>מַסָּר הַגָּדוֹל.</B> מְגֵרָה גְּדוֹלָה שֶׁנּוֹסְרִים בָּהּ קוֹרוֹת: <B>וְיָתֵד שֶׁל מַחֲרֵשָׁה.</B> כְּלִי גָּדוֹל הֶעָשׂוּי כְּסַכִּין שֶׁבּוֹ עוֹשִׂין חָרִיץ שֶׁל תֶּלֶם הַמַּעֲנָה, וְהָנָךְ קָפֵיד עֲלַיְהוּ וּמְיַחֵד לְהוּ מָקוֹם, דְּלֹא חָזוּ לִמְלָאכָה אַחֲרִיתִי: <B>כָּל הַכֵּלִים נִטָּלִים לְצֹרֶךְ וְשֶׁלֹּא לְצֹרֶךְ.</B> הָכִי קָאָמַר, כָּל הַכֵּלִים שֶׁמְּלַאכְתָּן לְהֶתֵּר, כְּגוֹן קְעָרוֹת וְכוֹסוֹת, נִטָּלִים לְצֹרֶךְ גּוּפוֹ וּלְצֹרֶךְ מְקוֹמוֹ שֶׁל כְּלִי, וְשֶׁלֹּא לְצֹרֶךְ, אֲפִלּוּ שֶׁאֵינוֹ צָרִיךְ לְגוּפוֹ וְלִמְקוֹמוֹ שֶׁל כְּלִי אֶלָּא לְטַלְטְלוֹ מֵחַמָּה לַצֵּל אוֹ שֶׁלֹּא יִגְנְבוּהוּ הַגַּנָּבִים, שָׁרֵי בִּכְלִי שֶׁמְּלַאכְתּוֹ לְהֶתֵּר. וּכְלִי שֶׁמְּלַאכְתּוֹ לְאִסּוּר, כְּגוֹן מְדוּכוֹת וְרֵחַיִם וְכַיּוֹצֵא בָּהֶן, לְצֹרֶךְ גּוּפוֹ וּלְצֹרֶךְ מְקוֹמוֹ מֻתָּר, מֵחַמָּה לַצֵּל אוֹ מִפְּנֵי הַגַּנָּבִים אָסוּר: <B>רַבִּי נְחֶמְיָה אוֹמֵר אֵין נִטָּלִים אֶלָּא לְצֹרֶךְ.</B> מְפָרֵשׁ בַּגְּמָרָא לְצֹרֶךְ תַּשְׁמִישׁ הַמְיֻחָד לוֹ בִּלְבַד, וְלֹא לְצֹרֶךְ דָּבָר אַחֵר, וַאֲפִלּוּ לְצֹרֶךְ גּוּפוֹ, כְּגוֹן סַכִּין לַחְתֹּךְ בּוֹ בִּלְבַד שָׁרֵי, וְלֹא לִסְמֹךְ בּוֹ אֶת הַקְּעָרָה. וְאֵין הֲלָכָה כְּרַבִּי נְחֶמְיָה: 

~ פרק יז - משנה ה
<B>מֵעֵין מְלָאכָה.</B> אֵיזוֹ מְלָאכָה שֶׁתִּהְיֶה, וַאֲפִלּוּ אֵינָהּ מֵעֵין מְלַאכְתָּן הָרִאשׁוֹנָה: <B>לִצּוֹק לְתוֹכָן מִקְפָּה.</B> עָבָה, דּוּמְיָא דְּעִסָּה מְעֹרֶבֶת בְּמַיִם. וְלֹא פְלִיגֵי אֶלָּא בְּנִשְׁבְּרוּ בְּשַׁבָּת, אֲבָל נִשְׁבְּרוּ מֵעֶרֶב שַׁבָּת כֻּלֵּי עָלְמָא מוֹדִים דְּנִטָּלִים אֲפִלּוּ אֵין עוֹשִׂין מֵעֵין מְלַאכְתָּן הָרִאשׁוֹנָה {ד}. וְאֵין הֲלָכָה כְּרַבִּי יְהוּדָה: 

~ פרק יז - משנה ו
<B>הָאֶבֶן שֶׁבְּקֵרוּיָה.</B> דְּלַעַת יְבֵשָׁה וּמְמַלְּאִים בָּהּ מַיִם, וּמִתּוֹךְ שֶׁהִיא קַלָּה אֵינָהּ שׁוֹאֶבֶת אֶלָּא צָפָה, וְנוֹתְנִין בָּהּ אֶבֶן לְהַכְבִּידָהּ: <B>אִם מְמַלְּאִין.</B> בַּקֵּרוּיָה: <B>וְאֵין הָאֶבֶן נוֹפֶלֶת.</B> שֶׁהִדְּקוּהָ יָפֶה בְּפִי הַקֵּרוּיָה, הֲוָה כְּלִי: <B>וְאִם לָאו.</B> הֲרֵי הִיא כִּשְׁאָר אֲבָנִים וְאֵין מְטַלְטְלִים אֶת הַקֵּרוּיָה, שֶׁנַּעֲשֵׂית בָּסִיס לָאֶבֶן שֶׁנּוֹשָׂאתָהּ: <B>זְמוֹרָה שֶׁהִיא קְשׁוּרָה לְטָפִיחַ.</B> לְפַךְ קָטָן שֶׁשּׁוֹאֲבִין בּוֹ מַיִם מִן הַבּוֹר אוֹ מִן הַמַּעְיָן, מְמַלְּאִים בּוֹ, דְּשַׁוְיָא לְהַךְ זְמוֹרָה כְּלִי: 

~ פרק יז - משנה ז
<B>פְּקַק הַחַלּוֹן.</B> כְּגוֹן לוּחַ וּמָסָךְ אוֹ שְׁאָר כָּל דָּבָר שֶׁסּוֹתְמִים בּוֹ הַחַלּוֹן: <B>וְתָלוּי.</B> שֶׁאֵינוֹ נִגְרָר בָּאָרֶץ: <B>וְאִם לָאו אֵין פּוֹקְקִין בּוֹ.</B> שֶׁאִם נִגְרָר עַל גַּבֵּי קַרְקַע כְּשֶׁהוּא שׁוֹמְטוֹ מֵעַל הָאָרֶץ לִסְתֹּם בּוֹ, מֵחֲזֵי כְּמוֹסִיף עַל הַבִּנְיָן, וְסָבַר רַבִּי אֱלִיעֶזֶר אֵין מוֹסִיפִין עַל אֹהֶל עֲרַאי בְּשַׁבָּת: <B>בֵּין כָּךְ וּבֵין כָּךְ.</B> בֵּין קָשׁוּר בֵּין אֵינוֹ קָשׁוּר פּוֹקְקִין בּוֹ, הוֹאִיל וְהָיָה מוּכָן מֵאֶתְמוֹל לְכָךְ, דְּסָבְרֵי רַבָּנָן מוֹסִיפִין עַל אֹהֶל עֲרַאי בְּשַׁבָּת. וַהֲלָכָה כַּחֲכָמִים {ו}: 

~ פרק יז - משנה ח
<B>בַּמֶּה דְּבָרִים אֲמוּרִים בְּכִסּוּי קַרְקַע.</B> בַּגְּמָרָא קָאָמַר דִּבְכִסּוּי כֵּלִים כֻּלֵּי עָלְמָא לֹא פְלִיגֵי דְּשָׁרֵי אַף עַל גַּב דְּלֵית לְהוּ בֵּית אֲחִיזָה, וּבְכִסּוּיֵי קַרְקָעוֹת כְּגוֹן כִּסּוּי שֶׁל בּוֹר וְדוּת כֻּלֵּי עָלְמָא לֹא פְלִיגֵי דְּאָסוּר אִי לֵית לְהוּ בֵּית אֲחִיזָה {ז}. כִּי פְלִיגֵי בְּכִסּוּיֵי כֵּלִים הַמְחֻבָּרִים לַקַּרְקָעוֹת, מַר סָבַר כְּקַרְקְעוֹת דָּמְיָן, וּמַר סָבַר לָאו כְּקַרְקְעוֹת דָּמְיָן. וַהֲלָכָה כַּחֲכָמִים, שֶׁהַמְחֻבָּר לַקַּרְקַע הֲרֵי הוּא כְּקַרְקַע:

^ פרק יח

~ פרק יח - משנה א
<B>מְפַנִּין.</B> אִם צָרִיךְ לִמְקוֹמָן לְהוֹשִׁיב שָׁם אוֹרְחִין לְהָסֵב בַּסְּעוּדָה אוֹ תַּלְמִידִים לִשְׁמֹעַ הַדְּרָשָׁה, וְדַוְקָא לִדְבַר מִצְוָה שָׁרֵי וְלֹא חָיְשִׁינַן לְטִירְחָא דְּשַׁבָּת: <B>אַרְבַּע וְחָמֵשׁ.</B> לָאו דַּוְקָא, דְּאִי בָּעֵי אֲפִלּוּ טוּבָא נַמִּי {א}: <B>אֲבָל לֹא אֶת הָאוֹצָר.</B> כְּלוֹמַר וּבִלְבַד שֶׁלֹּא יִגְמֹר אֶת הָאוֹצָר כֻּלּוֹ עַד שֶׁיַּגִּיעַ לְקַרְקָעִיתוֹ, דִּלְמָא אָתֵי לְאַשְׁווֹיֵי גֻּמּוֹת: <B>מְפַנִּין תְּרוּמָה טְהוֹרָה.</B> וַאֲפִלּוּ יִשְׂרָאֵל דְּלֹא חַזְיָא לֵיהּ יוּכַל לְטַלְטְלָהּ וּלְפַנּוֹתָהּ, כֵּיוָן דְּחַזְיָא לְכֹהֵן: <B>וּדְמַאי.</B> דְּחָזֵי לַעֲנִיִּים, כְּדִתְנָן מַאֲכִילִין אֶת הָעֲנִיִּים דְּמַאי, וְאִי בָּעֵי הֲוָה מַפְקִיר לְנִכְסֵיהּ וַהֲוֵי עָנִי וְחָזֵי לֵיהּ, הַשְׁתָּא נַמִּי חָזֵי לֵיהּ {ג}: <B>וּמַעֲשֵׂר רִאשׁוֹן שֶׁנִּטְּלָה תְרוּמָתוֹ.</B> שֶׁנִּטְּלָה מִמֶּנּוּ תְּרוּמַת מַעֲשֵׂר וְלֹא נִטְּלָה מִמֶּנּוּ תְּרוּמָה גְּדוֹלָה, כְּגוֹן שֶׁהִקְדִּים בֶּן לֵוִי וְלָקַח הַמַּעֲשֵׂר בְּשִׁבֳּלִין דַּעֲדַיִן לֹא חָלָה עָלֶיהָ חוֹבַת תְּרוּמָה, שֶׁאֵין הַדָּגָן חַיָּב בִּתְרוּמָה גְּדוֹלָה עַד שֶׁיִּתְמָרֵחַ בַּכְּרִי, וְזֶה שֶׁהִקְדִּים וְלָקַח הַמַּעֲשֵׂר בְּשִׁבֳּלִין אֵינוֹ מַפְרִישׁ אֶלָּא תְּרוּמַת מַעֲשֵׂר בִּלְבַד, וּמֻתָּר בַּאֲכִילָה אַף עַל פִּי שֶׁלֹּא הִפְרִישׁוּ מִמֶּנָּה תְּרוּמָה גְּדוֹלָה: <B>וּמַעֲשֵׂר שֵׁנִי וְהֶקְדֵּשׁ שֶׁנִּפְדּוּ.</B> שֶׁפָּדוּ אוֹתָן הַבְּעָלִים וְנָתְנוּ אֶת הַקֶּרֶן וְלֹא נָתְנוּ אֶת הַחֹמֶשׁ, וְשָׁמְעִינַן מֵהָכָא שֶׁהֵם פְּדוּיִין וְהַחֹמֶשׁ הֲוֵי מִלְוֶה גַּבֵּי בְּעָלִים: <B>אֲבָל לֹא אֶת הַטֶּבֶל.</B> וַאֲפִלּוּ טֶבֶל דְּרַבָּנָן, כְּגוֹן הַזָּרוּעַ בְּעָצִיץ שֶׁאֵינוֹ נָקוּב: <B>וְלֹא אֶת מַעֲשֵׂר רִאשׁוֹן שֶׁלֹּא נִטְּלָה תְרוּמָתוֹ.</B> אִם הִקְדִּים בֶּן לֵוִי וְלָקַח הַמַּעֲשֵׂר אַחַר שֶׁנִּתְמָרְחָה הַתְּבוּאָה בַּכְּרִי קֹדֶם שֶׁהִפְרִישׁוּ מִמֶּנּוּ תְּרוּמָה גְּדוֹלָה, וְהִפְרִישׁ מִמֶּנּוּ תְּרוּמַת מַעֲשֵׂר וְלֹא הִפְרִישׁ תְּרוּמָה גְּדוֹלָה, זֶהוּ מַעֲשֵׂר רִאשׁוֹן שֶׁלֹּא נִטְּלָה תְּרוּמָתוֹ הָאָמוּר כָּאן, שֶׁכֵּיוָן שֶׁנִּתְמָרְחָה בַּכְּרִי וְנִתְחַיְּבָה בִּתְרוּמָה, כְּשֶׁלּוֹקֵחַ הַמַּעֲשֵׂר רִאשׁוֹן אַף עַל פִּי שֶׁמַּפְרִישׁ מִמֶּנּוּ תְּרוּמַת מַעֲשֵׂר, כָּל זְמַן שֶׁלֹּא הִפְרִישׁ מִמֶּנּוּ תְּרוּמָה גְּדוֹלָה טֶבֶל הֲוֵי וְאָסוּר לְטַלְטְלוֹ בְּשַׁבָּת: <B>וְלֹא מַעֲשֵׂר שֵׁנִי וְהֶקְדֵּשׁ שֶׁלֹּא נִפְדּוּ.</B> כְּגוֹן שֶׁנִּפְדּוּ אֲבָל לֹא נִפְדּוּ כַּהֲלָכָה, כְּגוֹן שֶׁפָּדָה הַמַּעֲשֵׂר שֵׁנִי עַל גְּרוּטָאוֹת שֶׁל כֶּסֶף, וְאֵין מַעֲשֵׂר שֵׁנִי נִפְדֶּה אֶלָּא בְּמָעוֹת שֶׁיֵּשׁ עֲלֵיהֶם צוּרָה דִּכְתִיב (דְּבָרִים יד) וְצַרְתָּ הַכֶּסֶף בְּיָדְךָ. וְהֶקְדֵּשׁ אֵינוֹ נִפְדֶּה בְּקַרְקַע {ה} דִּכְתִיב (וַיִּקְרָא כז) וְנָתַן אֶת הָעֶרְכְּךָ בַּיּוֹם הַהוּא, דָּבָר הַנִּתָּן מִיָּד לְיָד: <B>לוּף.</B> מִין קִטְנִית שֶׁאֵינוֹ רָאוּי חַי אֲפִלּוּ לִבְהֵמָה. וְרַמְבַּ"ם פֵּרֵשׁ מִין מִמִּינֵי הַבְּצָלִים: <B>לְעוֹרְבִין.</B> כְּגוֹן עֲשִׁירִים שֶׁמְּגַדְּלִים עוֹרְבִים לִגְדֻלָּה. וְאֵין הֲלָכָה כְּרַבָּן שִׁמְעוֹן בֶּן גַּמְלִיאֵל: 

~ פרק יח - משנה ב
<B>חֲבִילֵי.</B> אֲגֻדּוֹת: <B>זְרָדִים.</B> עַנְפֵי הָאִילָן לַחִים שֶׁמְּזָרְדִין אוֹתָם לְמַאֲכַל בְּהֵמוֹת {ז}: <B>כּוֹפִין אֶת הַסַּל לִפְנֵי הָאֶפְרוֹחִים.</B> וּמְבַטֵּל כְּלִי מֵהֵיכָנוֹ לֹא הֲוֵי, שֶׁאֵין הָאֶפְרוֹחִים עוֹמְדִים עָלָיו. וְהָאוֹמֵר אֵין כְּלִי נִטָּל אֶלָּא לְצֹרֶךְ דָּבָר הַנִּטָּל, מוֹקֵי לְמַתְנִיתִין בְּצָרִיךְ לִמְקוֹמוֹ שֶׁל כְּלִי: <B>שֶׁבָּרְחָה.</B> מִן הַבַּיִת: <B>דּוֹחִין אוֹתָהּ.</B> בַּיָּדַיִם: <B>עַד שֶׁתִּכָּנֵס.</B> וְדַוְקָא דּוֹחִין, אֲבָל לֹא מְדַדִּין, לְפִי שֶׁהַתַּרְנְגֹלֶת מַגְבַּהַת עַצְמָהּ מִן הָאָרֶץ וְנִמְצָא שֶׁהוּא מְטַלְטְלָהּ. אֲבָל אַוָּזִין וּשְׁאָר עוֹפוֹת מְדַדִּין {ט}: <B>מְדַדִּין עֲגָלִים.</B> אוֹחֵז בְּצַוָּארוֹ וּבִצְדָדָיו וְגוֹרְרוֹ וּמַסִּיעוֹ וּמְנַעֲנֵעַ לוֹ רַגְלָיו: <B>וְהָאִשָּׁה מְדַדָּה אֶת בְּנָהּ.</B> אוֹחַזְתּוֹ בִּזְרוֹעָיו מֵאֲחוֹרָיו וְהוּא מֵנִיעַ רַגְלָיו וְהוֹלֵךְ: <B>שֶׁנּוֹטֵל אַחַת וּמֵנִיחַ אַחַת.</B> כְּשֶׁהַתִּינוֹק מֵנִיעַ אֶת רַגְלָיו מֵנִיחַ אַחַת וּמַגְבִּיהַּ אַחַת: <B>אֲבָל גּוֹרֵר אָסוּר.</B> שֶׁנּוֹשָׂאתוֹ. וְכָל מָקוֹם שֶׁאָמַר רַבִּי יְהוּדָה אֵימָתַי בַּמִּשְׁנָה לֹא בָּא לַחֲלֹק אֶלָּא לְפָרֵשׁ דִּבְרֵי חֲכָמִים, הִלְכָּךְ הִלְכְתָא כְּוָתֵיהּ: 

~ פרק יח - משנה ג
<B>אֵין מְיַלְּדִין.</B> אֵין מוֹשְׁכִין הַוָּלָד מִן הָרֶחֶם בְּיוֹם טוֹב, דְּאִיכָּא טִרְחָא יְתֵירָא: <B>אֲבָל מְסַעֲדִין.</B> אוֹחֵז אֶת הַוָּלָד שֶׁלֹּא יִפֹּל לָאָרֶץ: <B>חֲכָמָה.</B> מְיַלֶּדֶת בְּקִיאָה: <B>מִמָּקוֹם לְמָקוֹם.</B> וְאֵין חוֹשְׁשִׁין לְאִסּוּר תְּחוּמִים: <B>וּמְחַלְּלִין עָלֶיהָ אֶת הַשַּׁבָּת.</B> מִשָּׁעָה שֶׁהִיא יוֹשֶׁבֶת עַל הַמַּשְׁבֵּר וּמַתְחִיל הַדָּם לִהְיוֹת שׁוֹתֵת עַד כָּל שְׁלֹשָׁה יָמִים אַחַר שֶׁיָּלְדָה, בֵּין אָמְרָה צְרִיכָה אֲנִי בֵּין לֹא אָמְרָה צְרִיכָה אֲנִי מְחַלְּלִין. מִשְּׁלֹשָׁה וְעַד שִׁבְעָה, אָמְרָה צְרִיכָה אֲנִי מְחַלְּלִין, לֹא אָמְרָה צְרִיכָה אֲנִי אֵין מְחַלְּלִין. מִשִּׁבְעָה וְעַד שְׁלֹשִׁים, אֲפִלּוּ אָמְרָה צְרִיכָה אֲנִי אֵין מְחַלְּלִין, אֲבָל עוֹשִׂים צְרָכֶיהָ עַל יְדֵי נָכְרִי מִפְּנֵי שֶׁהִיא כְּחוֹלֶה שֶׁאֵין בּוֹ סַכָּנָה, וְדָבָר שֶׁאֵין בּוֹ סַכָּנָה עוֹשִׂין צְרָכָיו עַל יְדֵי נָכְרִי: <B>וְקוֹשְׁרִים הַטַּבּוּר.</B> שֶׁל וָלָד שֶׁהוּא אָרֹךְ, וְאִם לֹא יִקְשְׁרוּהוּ וְיִכְרְכוּהוּ יֵצְאוּ מֵעָיו. אֲבָל אֵין כּוֹרְתִין אוֹתוֹ בְּשַׁבָּת לְדִבְרֵי תָּנָא קַמָּא: <B>רַבִּי יוֹסֵי אוֹמֵר אַף חוֹתְכִין.</B> וַהֲלָכָה כְּרַבִּי יוֹסֵי שֶׁחוֹתְכִין אוֹתוֹ וּמְנַקִּים אוֹתוֹ וְנוֹתְנִין עָלָיו אֲבַק הֲדַס וְכַיּוֹצֵא בּוֹ: <B>וְכָל צָרְכֵי מִילָה עוֹשִׂין בְּשַׁבָּת.</B> וּלְקַמָּן בְּאִידָךְ פִּרְקָא מְפָרֵשׁ לְצָרְכֵי מִילָה מַאי נִיהוּ: 

^ פרק יט

~ פרק יט - משנה א
<B>רַבִּי אֱלִיעֶזֶר אוֹמֵר אִם לֹא הֵבִיא כְלִי.</B> אִזְמֵל לָמוּל אֶת הַתִּינוֹק {א}: <B>מְבִיאוֹ בְשַׁבָּת מְגֻלֶּה.</B> לְהוֹדִיעַ שֶׁחֲבִיבָה מִצְוָה זוֹ, שֶׁמְּחַלְּלִים עָלֶיהָ אֶת הַשַּׁבָּת: <B>וּבַסַּכָּנָה.</B> שֶׁגָּזְרוּ גְּזֵרָה עַל הַמִּילָה: <B>מְכַסֵּהוּ עַל פִּי עֵדִים.</B> שֶׁיָּעִידוּ שֶׁאִזְמֵל שֶׁל מִצְוָה הוּא מֵבִיא, וְלֹא יַחְשְׁדוּהוּ שֶׁהוּא נוֹשֵׂא שְׁאָר חֲפָצָיו: <B>וְלַעֲשׂוֹת בַּרְזֶל.</B> כְּדֵי לַעֲשׂוֹת אִזְמֵל לְמִילָה: <B>כָּל מְלָאכָה שֶׁאֶפְשָׁר לַעֲשׂוֹתָהּ.</B> כְּגוֹן מַכְשִׁירֵי מִילָה, הוֹאִיל וְאֶפְשָׁר לַעֲשׂוֹתָן מֵעֶרֶב שַׁבָּת אֵין דּוֹחִין אֶת הַשַּׁבָּת, וּפָלֵיג אַדְּרַבִּי אֱלִיעֶזֶר: <B>שֶׁאִי אֶפְשָׁר לַעֲשׂוֹתָהּ מֵעֶרֶב שַׁבָּת.</B> כְּגוֹן מִילָה עַצְמָהּ שֶׁאִי אֶפְשָׁר לָהּ לֵעָשׂוֹת, דִּזְמַנָּהּ בַּשְּׁמִינִי, דּוֹחָה שַׁבָּת. וַהֲלָכָה כְּרַבִּי עֲקִיבָא: 

~ פרק יט - משנה ב
<B>מוֹהֲלִין.</B> חוֹתֵךְ אֶת הָעָרְלָה: <B>וּפוֹרְעִין.</B> הָעוֹר הַמְכַסֶּה רֹאשׁ הַגִּיד: <B>וּמוֹצְצִים.</B> אֶת הַדָּם, וְאַף עַל פִּי שֶׁהוּא עוֹשֶׂה חַבּוּרָה, שֶׁאֵין הַדָּם נִתָּק מֵחִבּוּרוֹ אֶלָּא עַל יְדֵי מְצִיצָה: <B>אִסְפְּלָנִית.</B> תַּחְבֹּשֶׁת: <B>לוֹעֵס בְּשִׁנָּיו.</B> דְּכָל מַה דְּאֶפְשָׁר לְשַׁנּוֹת מְשַׁנֶּה: <B>אִם לֹא טָרַף יַיִן וְשֶׁמֶן.</B> רְגִילִים הָיוּ שֶׁהָיוּ טוֹרְפִים בִּקְעָרָה יַיִן וְשֶׁמֶן וּמְעָרְבִין אוֹתָן יַחַד לִרְפוּאָה עַל הַמִּילָה, כְּדֶרֶךְ שֶׁטּוֹרְפִים בֵּיצִים בַּקְּעָרָה: <B>חָלוּק.</B> חֲתִיכָה שֶׁל בֶּגֶד נְקוּבָה, וּמַכְנִיסִין הַמִּילָה בְּאוֹתוֹ הַנֶּקֶב כְּדֵי שֶׁלֹּא יַחְזֹר הָעוֹר וִיכַסֶּה אֶת הַגִּיד: <B>לֹא הִתְקִין.</B> לֹא הִזְמִין: <B>כּוֹרֵךְ עַל אֶצְבָּעוֹ.</B> דֶּרֶךְ מַלְבּוּשׁ לְשַׁנּוֹתוֹ מִדֶּרֶךְ הוֹצָאָה בַּחֹל: <B>אֲפִלּוּ מֵחָצֵר אַחֶרֶת.</B> לֹא מִיבָּעְיָא מִבַּיִת לְבַיִת בְּאוֹתוֹ חָצֵר אַף עַל פִּי שֶׁלֹּא עֵרְבוּ, אֶלָּא אֲפִלּוּ לְחָצֵר אַחֶרֶת שֶׁאֵינָהּ מְעֹרֶבֶת עִמָּהֶם: 

~ פרק יט - משנה ג
<B>מַרְחִיצִין אֶת הַקָּטָן.</B> הַאי מַרְחִיצִין לָאו כְּדַרְכּוֹ הוּא, דְּתָנָא סֵיפָא לְפָרוֹשֵׁי רֵישָׁא כֵּיצַד מַרְחִיצִין כְּגוֹן לְזַלֵּף בַּיָּד, אֲבָל בִּכְלִי אֲפִלּוּ לְזַלֵּף אָסוּר, וְכָל שֶׁכֵּן לִרְחֹץ כְּדַרְכּוֹ: <B>רַבִּי אֶלְעָזָר בֶּן עֲזַרְיָה כוּ'.</B> פָּלֵיג אַתַּנָּא קַמָּא וְסָבַר מַרְחִיצִין אֶת הַקָּטָן כְּדַרְכּוֹ בֵּין לִפְנֵי הַמִּילָה בֵּין לְאַחַר הַמִּילָה, וּבַיּוֹם הַשְּׁלִישִׁי לַמִּילָה נַמִּי בֵּין בְּחַמִּין שֶׁהוּחְמוּ בְּעֶרֶב שַׁבָּת בֵּין בְּחַמִּין שֶׁהוּחְמוּ בְּשַׁבָּת עַצְמוֹ, דְּסַכָּנַת נְפָשׁוֹת הִיא, וַהֲלָכָה כְּרַבִּי אֶלְעָזָר בֶּן עֲזַרְיָה: <B>סָפֵק.</B> בֶּן שְׁמֹנָה חֳדָשִׁים סָפֵק בֶּן תִּשְׁעָה. דְּאִי בֶּן שְׁמֹנָה כְּאֶבֶן בְּעָלְמָא הוּא וְאֵין מִילָתוֹ דּוֹחָה שַׁבָּת: <B>וְרַבִּי יְהוּדָה מַתִּיר בְּאַנְדְּרוֹגִינוֹס.</B> מִדִּכְתִיב (בְּרֵאשִׁית טז) הִמּוֹל לָכֶם כָּל זָכָר לְרַבּוֹת אַנְדְּרוֹגִינוֹס. וְתַנָּא קַמָּא, עָרְלָתוֹ כְּתִיב, מִי שֶׁהוּא כֻּלּוֹ עָרֵל, יָצָא זֶה שֶׁחֶצְיוֹ נְקֵבָה. וְאֵין הֲלָכָה כְּרַבִּי יְהוּדָה: 

~ פרק יט - משנה ד
<B>מִי שֶׁהָיוּ לוֹ שְׁתֵּי תִינוֹקוֹת וְכוּ'.</B> פְּלִיגֵי אָמוֹרָאֵי בַּגְּמָרָא בְּגִרְסַת מִשְׁנָה זוֹ, וְהַגִּרְסָא שֶׁתָּפְסוּ רַבּוֹתַי עִקָּר כָּךְ הִיא, מִי שֶׁהָיוּ לוֹ שְׁתֵּי תִינוֹקוֹת, אֶחָד לָמוּל אַחַר שַׁבָּת וְאֶחָד לָמוּל בְּשַׁבָּת, וְשָׁכַח וּמָל אֶת שֶׁל אַחַר שַׁבָּת בְּשַׁבָּת, חַיָּב. אֶחָד לָמוּל בְּעֶרֶב שַׁבָּת וְאֶחָד לָמוּל בְּשַׁבָּת, וְשָׁכַח וּמָל אֶת שֶׁל עֶרֶב שַׁבָּת בְּשַׁבָּת, רַבִּי אֱלִיעֶזֶר מְחַיֵּב חַטָּאת וְרַבִּי יְהוֹשֻׁעַ פּוֹטֵר. וְהָכִי פֵּרוּשָׁהּ, שָׁכַח וּמָל אֶת שֶׁל אַחַר הַשַּׁבָּת בְּשַׁבָּת חַיָּב לְדִבְרֵי הַכֹּל, שֶׁהֲרֵי טָעָה בִּדְבַר מִצְוָה וְלֹא עָשָׂה מִצְוָה כְּשֶׁהִקְדִּים וּמָל אֶת שֶׁל אַחַר הַשַּׁבָּת בְּשַׁבָּת, וּבְהָא אֲפִלּוּ רַבִּי יְהוֹשֻׁעַ מוֹדֶה: אֶחָד לָמוּל בְּשַׁבָּת וְאֶחָד לָמוּל בְּעֶרֶב שַׁבָּת וְשָׁכַח וּמָל אֶת שֶׁל עֶרֶב שַׁבָּת בְּשַׁבָּת, רַבִּי אֱלִיעֶזֶר מְחַיֵּב חַטָּאת. דְּמִילָה שֶׁלֹּא בִּזְמַנָּהּ אֵינָהּ דּוֹחָה שַׁבָּת. וְאַף עַל גַּב דְּטָעָה בִּדְבַר מִצְוָה שֶׁהָיָה טָרוּד בְּאוֹתוֹ שֶׁל שַׁבָּת וּמִתּוֹךְ כָּךְ טָעָה בָּזֶה, וְאַף בָּזֶה עָשָׂה מִצְוָה שֶׁהֲרֵי רָאוּי הוּא לָמוּל אֶלָּא שֶׁאֵינוֹ דּוֹחֶה שַׁבָּת, סְבִירָא לֵיהּ לְרַבִּי אֱלִיעֶזֶר טָעָה בִּדְבַר מִצְוָה וְעָשָׂה מִצְוָה שֶׁאֵינָהּ דּוֹחָה אֶת הַשַּׁבָּת חַיָּב: <B>וְרַבִּי יְהוֹשֻׁעַ פּוֹטֵר.</B> דִּסְבִירָא לֵיהּ טָעָה בִּדְבַר מִצְוָה וְעָשָׂה מִצְוָה שֶׁאֵינָהּ דּוֹחָה אֶת הַשַּׁבָּת פָּטוּר, כֵּיוָן דְּסָבוּר הָיָה שֶׁבִּרְשׁוּת בֵּית דִּין הוּא עוֹשֶׂה. וַהֲלָכָה כְּרַבִּי יְהוֹשֻׁעַ: 

~ פרק יט - משנה ה
<B>נוֹלַד בֵּין הַשְּׁמָשׁוֹת נִמּוֹל לְתִשְׁעָה.</B> שֶׁהֲרֵי יוֹם שְׁמִינִי שֶׁל מָחָר הוּא נִמּוֹל, וְשֶׁמָּא בֵּין הַשְּׁמָשׁוֹת יוֹם הוּא וְנִמּוֹל לַתְּשִׁיעִי. הָיָה הַיּוֹם עֶרֶב שַׁבָּת אִי אֶפְשָׁר לְמוּלוֹ בְּשַׁבָּת הַבָּא, דְּשֶׁמָּא תְּשִׁיעִי הוּא וְהַוְיָא לַהּ מִילָה שֶׁלֹּא בִּזְמַנָּהּ וְאֵינָהּ דּוֹחָה שַׁבָּת, וְצָרִיךְ לְהַמְתִּין עַד לְאַחַר הַשַּׁבָּת שֶׁהוּא עֲשִׂירִי: <B>חָל יוֹם טוֹב לִהְיוֹת אַחַר הַשַּׁבָּת.</B> אֵין מִילָה שֶׁלֹּא בִּזְמַנָּהּ דּוֹחָה אוֹתוֹ, וְנִמּוֹל לְאַחַד עָשָׂר: <B>שְׁנֵי יָמִים טוֹבִים שֶׁל רֹאשׁ הַשָּׁנָה.</B> דִּקְדֻשָּׁה אַחַת הֵן, וְאֵין מִילָה שֶׁלֹּא בִּזְמַנָּהּ דּוֹחָה אֶת יוֹם טוֹב הַשֵּׁנִי שֶׁל רֹאשׁ הַשָּׁנָה, נִמּוֹל לִשְׁנֵים עָשָׂר: <B>עַד שֶׁיַּבְרִיא.</B> וְיַעַבְרוּ עָלָיו שִׁבְעָה יָמִים שְׁלֵמִים מֵעֵת לְעֵת מִיּוֹם שֶׁהִבְרִיא, וְאַחַר כָּךְ מָלִין אוֹתוֹ: 

~ פרק יט - משנה ו
<B>צִיצִין.</B> כְּמִין נִימִין שֶׁל בָּשָׂר שֶׁנִּשְׁאֲרוּ מִן הָעָרְלָה: <B>עֲטָרָה.</B> הִיא שָׂפָה גְּבוֹהָה הַמַּקֶּפֶת אֶת הַגִּיד סָבִיב, וּמִמֶּנָּה מְשַׁפֵּעַ וְיוֹרֵד לְרֹאשׁוֹ. וּבָשָׂר הַחוֹפֶה אֶת רֹב הָעֲטָרָה דְּקָתָנֵי מַתְנִיתִין, לֹא תֵּימָא רֹב הֶקֵּפָהּ אֶלָּא אֲפִלּוּ רֹב גָּבְהָה בְּמָקוֹם אֶחָד: <B>וְאֵינוֹ אוֹכֵל בַּתְּרוּמָה.</B> אִם כֹּהֵן הוּא, דְּכֹהֵן עָרֵל אָסוּר לֶאֱכֹל בִּתְרוּמָה. נֶאֱמַר בְּפֶסַח (שְׁמוֹת י) תּוֹשָׁב וְשָׂכִיר לֹא יֹאכַל בּוֹ, וְנֶאֱמַר בַּתְּרוּמָה (וַיִּקְרָא כב) תּוֹשָׁב כֹּהֵן וְשָׂכִיר לֹא יֹאכַל בּוֹ, מַה פֶּסַח אָסוּר לְעָרֵל {ט}, אַף תְּרוּמָה אֲסוּרָה לְעָרֵל: <B>וְאִם הָיָה בַעַל בָּשָׂר.</B> שֶׁהָיָה שָׁמֵן וְנִרְאֶה בָּשָׂר שֶׁלְּמַעְלָה מֵעָרְלָתוֹ לְאַחַר שֶׁנִּטְּלָה הָעָרְלָה כֻּלָּהּ כְּאִלּוּ אוֹתוֹ בָּשָׂר חוֹזֵר וְחוֹפֶה אֶת הַגִּיד: <B>מְתַקְּנוֹ.</B> וּמְשַׁפֵּעַ בְּאִזְמֵל מֵאוֹתוֹ עֹבִי: <B>מִפְּנֵי מַרְאִית הָעָיִן.</B> שֶׁלֹּא יְהֵא נִרְאֶה כְּעָרֵל: <B>וְלֹא פָרַע.</B> לֹא גִּלָּה: <B>כְּאִלּוּ לֹא מָל.</B> וְיָשׁוּב וְיִפְרַע, וַאֲפִלּוּ סִלֵּק יָדוֹ מִמֶּנָּה. וְכָל זְמַן שֶׁהוּא מִתְעַסֵּק בַּמִּילָה בְּשַׁבָּת חוֹתֵךְ בֵּין צִיצִין הַמְעַכְּבִין בֵּין צִיצִין שֶׁאֵין מְעַכְּבִין. לְאַחַר שֶׁסִּלֵּק יָדוֹ, עַל צִיצִין הַמְעַכְּבִין חוֹזֵר, עַל צִיצִין שֶׁאֵינָן מְעַכְּבִין אֵינוֹ חוֹזֵר: 

^ פרק כ

~ פרק כ - משנה א
<B>רַבִּי אֱלִיעֶזֶר אוֹמֵר תּוֹלִין אֶת הַמְּשַׁמֶּרֶת.</B> שֶׁמְּסַנְּנִים בָּהּ שִׁמְרֵי יַיִן, וּמוֹתֵחַ אֶת פִּיהָ לְכָל צַד בְּעִגּוּל וְנַעֲשֶׂה כְּאֹהֶל עַל חֲלַל הַכְּלִי. וְאַף עַל גַּב דְּעָבֵיד אֹהֶל, שָׁרֵי בְּיוֹם טוֹב, דִּסְבִירָא לֵיהּ לְרַבִּי אֱלִיעֶזֶר מַכְשִׁירֵי אֹכֶל נֶפֶשׁ שֶׁאֶפְשָׁר לַעֲשׂוֹתָן מֵעֶרֶב יוֹם טוֹב מֻתָּר לַעֲשׂוֹתָן בְּיוֹם טוֹב. אֲבָל בְּשַׁבָּת [תּוֹלֶה] לְכַתְּחִלָּה לֹא, אֲבָל אִם תְּלוּיָה הִיא נוֹתְנִין לְתוֹכָהּ שְׁמָרִים וּמְסַנְּנִין, דְּאֵין דֶּרֶךְ בּוֹרֵר בְּכָךְ: <B>אֵין תּוֹלִין אֶת הַמְּשַׁמֶּרֶת.</B> דְּעָבֵיד אֹהֶל עֲרַאי וּמֵחֲזֵי כְּמַעֲשֵׂה חֹל: <B>וְאֵין נוֹתְנִים לַתְּלוּיָה בְשַׁבָּת.</B> דַּהֲוָה תּוֹלָדַת בּוֹרֵר אוֹ מְרַקֵּד. וַהֲלָכָה כַּחֲכָמִים: 

~ פרק כ - משנה ב
<B>נוֹתְנִים מַיִם.</B> בְּשַׁבָּת עַל גַּבֵּי שְׁמָרִים הַנְּתוּנִים בַּמְשַׁמֶּרֶת מִבְּעוֹד יוֹם. כְּדֵי שֶׁיִּצַּלּוּ שֶׁיִּהְיוּ הַשְּׁמָרִים צְלוּלִים וְיָזוֹב כָּל יֵינָם. פֵּרוּשׁ אַחֵר עַל גַּבֵּי שְׁמָרִים שֶׁנִּשְׁאֲרוּ בֶּחָבִית, וְקוֹלְטִין הַמַּיִם טַעַם הַיַּיִן {א}, וּמוֹצִיאִין אוֹתָן בְּשַׁבָּת וְשׁוֹתִים אוֹתָן, וְאֵין בָּזֶה מִשּׁוּם בּוֹרֵר: <B>אֶת הַיַּיִן.</B> מִפְּנֵי הַקְּמָחִים לְבָנִים שֶׁמִּתְהַוִּים בּוֹ: <B>בְּסוּדָרִין.</B> הַמְיֻחָדִין לְכָךְ. וְלֵיכָּא לְמִגְזַר דִּלְמָא סָחִיט לְהוּ, הוֹאִיל וַעֲשׂוּיִין לִמְלָאכָה זוֹ. וְהוּא שֶׁלֹּא יַעֲשֶׂה בְּיָדוֹ בַּסּוּדָר כְּמִין גֻּמָּא בְּפִי הַכְּלִי כְּדֵי שֶׁיֵּרֵד הַיַּיִן בַּמִּדְרוֹן, שֶׁלֹּא יַעֲשֶׂה כְּדֶרֶךְ שֶׁהוּא עוֹשֶׂה בְּחֹל: <B>וּבִכְפִיפָה מִצְרִית.</B> סַל הֶעָשׂוּי מִצּוּרֵי הַדֶּקֶל. וְהוּא שֶׁלֹּא תִּהְיֶה הַכְּפִיפָה גְּבוֹהָה מִקַּרְקָעִית הַכְּלִי הַתַּחְתּוֹן טֶפַח, שֶׁלֹּא יֵעָשֶׂה אֹהֶל עֲרַאי {ב}: <B>וְנוֹתְנִים בֵּיצָה בִמְסַנֶּנֶת.</B> שֶׁנָּתְנוּ בָּהּ חַרְדָּל לְהִסְתַּנֵּן, שֶׁרְגִילִין לִתֵּן בֵּיצָה טְרוּפָה בַּדְּבָרִים הָעֲכוּרִין וְהֵם מִתְלַבְּנִים וּמִזְדַּכְּכִים עַל יָדָהּ: <B>אֵנוּמְלִין.</B> יַיִן וּדְבַשׁ וּפִלְפְּלִין: <B>לָגִין.</B> גָּדוֹל מִכּוֹס וְקָטָן מֵחָבִית: <B>הַכֹּל לְפִי הָאוֹרְחִים.</B> אִם יֵשׁ לוֹ אוֹרְחִין מְרֻבִּין עוֹשֶׂה הַרְבֵּה, בֵּין בְּשַׁבָּת בֵּין בְּיוֹם טוֹב בֵּין בַּמּוֹעֵד. וַהֲלָכָה כְּתַנָּא קַמָּא שֶׁעוֹשִׂין יֵנוּמוּלִין בְּשַׁבָּת כְּפִי מַה שֶּׁהֵן רוֹצִים: 

~ פרק כ - משנה ג
<B>חִלְתִּית.</B> כָּךְ שְׁמָהּ בַּעֲרָבִי, וְהִיא חַמָּה וְנוֹהֲגִין לְאָכְלָהּ בַּמְּקוֹמוֹת הַקָּרִים, וְאֵין שׁוֹרִין אוֹתָהּ בְּשַׁבָּת, דְּמֵחֲזֵי כְּמַעֲשֵׂה חֹל: <B>אֶת הַכַּרְשִׁינִין.</B> מֵצִיף עֲלֵיהֶם מַיִם בִּכְלִי לִבְרֹר פְּסָלְתָּן, שֶׁהַפְּסֹלֶת צָף לְמַעְלָה: <B>וְלֹא שָׁפִין אוֹתָן.</B> בַּיָּד לְהַשִּׁיר פְּסָלְתָּן, דַּהֲוָה לֵיהּ בּוֹרֵר: <B>אֲבָל נוֹתֵן בְּתוֹךְ הַכְּבָרָה.</B> וְאַף עַל פִּי שֶׁפְּסָלְתָּן נוֹפֵל לִפְעָמִים דֶּרֶךְ נִקְבֵי הַכְּבָרָה וְנִמְצָא מִתְבָּרֵר מֵאֵלָיו: <B>הַתֶּבֶן.</B> שֶׁהָיוּ עוֹשִׂים מִן הַקַּשׁ שֶׁמְּחַתְּכִין אוֹתָן בַּמּוֹרִיגִים וְנַעֲשָׂה כָּל זְנַב הַשִּׁבָּלִין תֶּבֶן: <B>מֹץ.</B> הוּא מִזְּקַן הַשִּׁבֹּלֶת הָעֶלְיוֹן, וְאֵינוֹ רָאוּי לְמַאֲכַל בְּהֵמָה, וְכוֹבְרִים אוֹתוֹ בִּכְבָרָה שֶׁיִּפֹּל הַמֹּץ: <B>אֲבָל נוֹטֵל בִּכְבָרָה וְנוֹתֵן לְתוֹךְ הָאֵבוּס.</B> וְאַף עַל פִּי שֶׁהַמֹּץ נוֹפֵל מֵאֵלָיו, דְּדָבָר שֶׁאֵינוֹ מִתְכַּוֵּן מֻתָּר כְּרַבִּי שִׁמְעוֹן: 

~ פרק כ - משנה ד
<B>גּוֹרְפִין.</B> בְּשַׁבָּת אֵבוּס שֶׁלִּפְנֵי הַשּׁוֹר שֶׁמְּפַטְּמִים אוֹתוֹ, שֶׁלֹּא יִתְעָרֵב הָעַפְרוּרִית שֶׁבָּאֵבוּס בַּתֶּבֶן וּבַשְּׂעוֹרִים שֶׁנּוֹתְנִים לְפָנָיו וְיָקוּץ בְּמַאֲכָלוֹ, וּמְסַלְּקִין תֶּבֶן שֶׁלְּפָנָיו לִצְדָדִים כְּשֶׁהוּא רַב כְּדֵי שֶׁלֹּא יִדְרְסֶנּוּ בְּרַגְלָיו וְיִתְלַכְלֵךְ בִּרְעִי: <B>וַחֲכָמִים אוֹסְרִים.</B> אַתַּרְוַיְהוּ קָאֵי, אֶחָד גְּרִיפַת הָאֵבוּס וְאֶחָד תֶּבֶן שֶׁלְּפָנָיו לֹא יְסַלְּקֶנּוּ לִצְדָדִים. וְלֹא נֶחְלְקוּ רַבִּי דּוֹסָא וַחֲכָמִים אֶלָּא בְּאֵבוּס שֶׁל כְּלִי, אֲבָל בְּאֵבוּס שֶׁל קַרְקַע הַכֹּל מוֹדִים שֶׁאֵין גּוֹרְפִים, דִּלְמָא אָתֵי לְאַשְׁווֹיֵי גֻּמּוֹת. וְרַבָּנָן גָּזְרוּ אֵבוּס שֶׁל כְּלִי אַטּוּ אֵבוּס שֶׁל קַרְקַע. וַהֲלָכָה כַּחֲכָמִים: <B>נוֹטְלִים מִלִּפְנֵי בְהֵמָה זוֹ וְנוֹתְנִים לִפְנֵי זוֹ.</B> וְלֹא אָמְרִינַן טִלְטוּל דְּלֹא חָזֵי הֲוֵי, אֶלָּא וַדַּאי חָזֵי, דְּאֵין בְּהֵמָה קָצָה בְּמַאֲכַל הַנִּטָּל מִלִּפְנֵי חֲבֶרְתָהּ. וְדַוְקָא מִלִּפְנֵי הַחֲמוֹר וְנוֹתְנִין לִפְנֵי הַשּׁוֹר וְכַיּוֹצֵא בָּזֶה, אֲבָל לֹא מִלִּפְנֵי הַשּׁוֹר וְנוֹתְנִים לִפְנֵי הַחֲמוֹר, שֶׁמַּאֲכַל הַשּׁוֹר מָאוּס בָּרִירִין הַיּוֹצְאִים מִפִּיו וְאֵין הַחֲמוֹר אוֹכֵל מִמֶּנּוּ: 

~ פרק כ - משנה ה
<B>הַקַּשׁ שֶׁעַל הַמִּטָּה.</B> סְתָמָא לְהַסָּקָה וּמֻקְצֶה הוּא, וּבָא לִשְׁכַּב עָלָיו וּמְנַעְנְעוֹ כְּדֵי שֶׁיְּהֵא רַךְ וְצָף לִשְׁכַּב עָלָיו: <B>לֹא יְנַעְנְעוֹ בְיָדוֹ.</B> דְּמֻקְצֶה הוּא, אֲבָל מְנַעְנְעוֹ בְּגוּפוֹ בִּכְתֵפָיו, דְּטִלְטוּל מִן הַצַּד הוּא וְלָאו שְׁמֵיהּ טִלְטוּל: <B>אוֹ שֶׁהָיָה עָלָיו כַּר אוֹ סָדִין.</B> דְּגַלֵּי דַּעְתֵּיהּ דְּאַקְצְיֵהּ לִשְׁכִיבָה, מֵעַתָּה תּוֹרַת כְּלִי עָלָיו: <B>מַכְבֵּשׁ.</B> שְׁנֵי לוּחוֹת שֶׁמְּשִׂימִין בֵּינֵיהֶן הַבְּגָדִים לְאַחַר כְּבִיסָתָן וּמְהַדְּקִין הַלּוּחַ הָעֶלְיוֹן עַל הַבְּגָדִים הַמֻּנָּחִין בַּלּוּחַ הַתַּחְתּוֹן {ד} כְּדֵי שֶׁיְּהֵא קִפּוּלָן נָאֶה: <B>מַתִּירִין.</B> דְּהַיְנוּ לְצֹרֶךְ שַׁבָּת לִטֹּל אֶת הַבְּגָדִים, אֲבָל לֹא כּוֹבְשִׁים דְּהַיְנוּ צֹרֶךְ חֹל: <B>וְשֶׁל כּוֹבְסִים לֹא יִגַּע בּוֹ.</B> מִפְּנֵי שֶׁהוּא עָשׂוּי לְתַקֵּן בְּגָדִים וּמִהַדַּק טְפֵי, וְהַתָּרָתוֹ דּוֹמָה לִסְתִירָה. וְאֵין הֲלָכָה כְּרַבִּי יְהוּדָה: 

^ פרק כא

~ פרק כא - משנה א
<B>נוֹטֵל אָדָם אֶת בְּנוֹ.</B> בֶּחָצֵר וְהָאֶבֶן בְּיָדוֹ וְלֹא אָמְרִינַן דִּמְטַלְטֵל לָאֶבֶן: <B>כַּלְכַּלָּה.</B> סַל: <B>וְהָאֶבֶן בְּתוֹכָהּ.</B> וְהוּא שֶׁיִּהְיוּ פֵּרוֹת בַּסַּל {ב}, שֶׁאִם אֵין בּוֹ פֵּרוֹת נַעֲשֶׂה בָּסִיס לְדָבָר הָאָסוּר וְאָסוּר לְטַלְטְלוֹ. וְצָרִיךְ נַמִּי שֶׁיִּהְיוּ בְּתוֹכוֹ פֵּרוֹת שֶׁאִם יַשְׁלִיכֵם בָּאָרֶץ יִמָּאֲסוּ, כְּגוֹן תּוּתִים וַעֲנָבִים וְכַיּוֹצֵא בָּהֶם, אֲבָל אִם הָיוּ בּוֹ פֵּרוֹת כְּגוֹן אֱגוֹזִים וּשְׁקֵדִים, מְנַעֵר אֶת הַפֵּרוֹת וְהֵם נוֹפְלִים {ג}. וּפֵרוֹת הַנִּמְאָסִים נַמִּי כְּגוֹן תּוּתִים וַעֲנָבִים, אִם אֶפְשָׁר לְסַלְּקָם לְצִדֵּי הַכַּלְכַּלָּה וּלְנַעֵר הָאֶבֶן לְבַדָּהּ וּלְהַשְׁלִיכָהּ, אָסוּר לְטַלְטְלָהּ עִם הָאֶבֶן. וּמַתְנִיתִין אָיְרֵי כְּגוֹן שֶׁנִּפְחַת מִצִּדֵּי הַכַּלְכַּלָּה {ד} אוֹ שׁוּלֶיהָ וְהָאֶבֶן דֹּפֶן לָהּ, שֶׁאִי אֶפְשָׁר לְהִשְׁתַּמֵּשׁ בַּכַּלְכַּלָּה בְּלֹא הָאֶבֶן: <B>תְּרוּמָה טְמֵאָה עִם הַטְּהוֹרָה וְעִם הַחֻלִּין.</B> אַגַּב הַטְּהוֹרָה וְאַגַּב הַחֻלִּין. אֲבָל טְמֵאָה בְּאַנְפֵּי נַפְשַׁהּ לָאו בַּת טִלְטוּל הִיא: <B>אַף מַעֲלִין אֶת הַמְדֻמָּע בְּאֶחָד וּמֵאָה.</B> סְאָה שֶׁל תְּרוּמָה שֶׁנָּפְלָה בְּמֵאָה סְאִים שֶׁל חֻלִּין, מֻתָּר לְהַעֲלוֹתָהּ לִסְאָה שֶׁל תְּרוּמָה מֵהֶן בְּשַׁבָּת וְיִהְיוּ כֻּלָּן חֻלִּין וּמֻתָּרִין לְזָרִים, וְלֹא אָמְרִינַן מְתַקֵּן הוּא, דִּתְרוּמָה שֶׁנָּפְלָה בַּחֻלִּין חָשְׁבִינַן לַהּ כְּאִלּוּ מֻנַּחַת לְבַדָּהּ וְאֵינָהּ מְעֹרֶבֶת, וּכְשֶׁעוֹלָה בְּאֶחָד וּמֵאָה הַתְּרוּמָה עַצְמָהּ שֶׁנָּפְלָה עוֹלָה {ו}, הִלְכָּךְ לָאו מְתַקֵּן הוּא. וְאֵין הֲלָכָה כְּרַבִּי יְהוּדָה: 

~ פרק כא - משנה ב
<B>מַטָּהּ עַל צִדָּהּ.</B> מַטֶּה הֶחָבִית עַל צִדָּהּ אִם צָרִיךְ לִטֹּל מִן הַיַּיִן, וְהָאֶבֶן נוֹפֶלֶת, וְלֹא יִטֹּל אוֹתָהּ בַּיָּדַיִם: <B>הָיְתָה בֵין הֶחָבִיּוֹת.</B> וּמִתְיָרֵא שֶׁלֹּא תִּפֹּל הָאֶבֶן עַל הֶחָבִיּוֹת וְתִשְׁבְּרֵם, מַגְבִּיהָהּ לְחָבִית כֻּלָּהּ וּמְסַלְּקָהּ מִבֵּין הֶחָבִיּוֹת, וְשָׁם מַטֶּה אוֹתָהּ עַל צִדָּהּ: <B>נוֹעֵר אֶת הַכַּר וְהֵן נוֹפְלוֹת.</B> כְּשֶׁהוּא צָרִיךְ לַכַּר וְאֵינוֹ צָרִיךְ לִמְקוֹם הַכַּר, אֲבָל אִם צָרִיךְ לִמְקוֹמוֹ מַגְבִּיהַּ הַכַּר עִם הַמָּעוֹת שֶׁעָלָיו. וְלֹא אֲמָרָן אֶלָּא כְּשֶׁשָּׁכַח הַמָּעוֹת עַל הַכַּר מֵעֶרֶב שַׁבָּת, אֲבָל הֵנִיחָן שָׁם בְּמִתְכַּוֵּן נַעֲשָׂה הַכַּר בָּסִיס לְדָבָר הָאָסוּר {ח} וְאָסוּר לְטַלְטְלוֹ וְלֹא לְנַעֵר הַמָּעוֹת שֶׁעָלָיו: <B>לַשְׁלֶשֶׁת.</B> דָּבָר שֶׁל טִנּוּף כְּגוֹן רֹק אוֹ רְעִי אוֹ צוֹאָה: <B>מְקַנְּחָהּ בִּסְמַרְטוּט.</B> וְלֹא יִתֵּן עָלֶיהָ מַיִם, דִּסְתָם כַּר שֶׁל בֶּגֶד הוּא, וּבֶגֶד שְׁרִיָּתוֹ בַּמַּיִם זֶהוּ כִּבּוּסוֹ: <B>הָיְתָה.</B> עַל כַּר: <B>שֶׁל עוֹר.</B> דְּלָאו בַּר כִּבּוּס הוּא: <B>נוֹתֵן עָלֶיהָ מַיִם.</B> עַד שֶׁתִּכְלֶה וְתֵלֵךְ הַלַּשְׁלֶשֶׁת. אֲבָל כִּבּוּס מַמָּשׁ לֹא, דְּהוֹאִיל וּסְתָם כָּרִים וּכְסָתוֹת רַכִּים נִינְהוּ שַׁיָּךְ בְּהוּ כִּבּוּס בְּעוֹרוֹת רַכִּים, וּמִיהוּ שְׁרִיָּתָן לֹא זֶהוּ כִּבּוּסָן: 

~ פרק כא - משנה ג
<B>בֵּית שַׁמַּאי אוֹמְרִים מַגְבִּיהִין מֵעַל הַשֻּׁלְחָן עֲצָמוֹת וּקְלִפִּין.</B> בַּגְּמָרָא קָאָמַר שֶׁאֵין אָנוּ סוֹמְכִים עַל מִשְׁנָתֵנוּ כְּמוֹת שֶׁהִיא שְׁנוּיָה, אֶלָּא מֻחְלֶפֶת הַשִּׁיטָה, שֶׁבֵּית הִלֵּל אוֹמְרִין מַגְבִּיהִין מֵעַל הַשֻּׁלְחָן עֲצָמוֹת וּקְלִפִּין, וּבֵית שַׁמַּאי אוֹמְרִים מְסַלֵּק אֶת הַטַּבְלָא שֶׁיֵּשׁ עָלֶיהָ תּוֹרַת כְּלִי אֲבָל לֹא יְטַלְטֵל הָעֲצָמוֹת וְהַקְּלִפִּין בַּיָּדַיִם, דְּבֵית הִלֵּל כְּרַבִּי שִׁמְעוֹן וּבֵית שַׁמַּאי כְּרַבִּי יְהוּדָה. וּמִיהוּ לֹא שָׁרוּ בֵּית הִלֵּל אֶלָּא בַּעֲצָמוֹת וּקְלִפִּין דְּחָזוּ לְמַאֲכַל בְּהֵמָה אַף עַל גַּב דְּלֹא חָזוּ לְמַאֲכַל אָדָם, אֲבָל אִי לֹא חָזוּ אַף לְמַאֲכַל בְּהֵמָה מוֹדוּ בֵּית הִלֵּל דַּאֲסוּרִים לְטַלְטֵל, דְּבִכְהַאי גַּוְנָא אֲפִלּוּ רַבִּי שִׁמְעוֹן מוֹדֶה: <B>מַעֲבִירִין מֵעַל הַשֻּׁלְחָן פֵּרוּרִין פָּחוֹת מִכַּזַּיִת.</B> אֲפִלּוּ פָּחוֹת מִכַּזַּיִת, וְטַעְמָא כְּדִמְפָרֵשׁ בְּסָמוּךְ, שֶׁהֵן רְאוּיִין לְמַאֲכַל בְּהֵמָה: <B>וְשֵׂעָר שֶׁל פּוֹלִין.</B> שַׁרְבִיטִים שֶׁהַקִּטְנִית גָּדֵל בָּהֶן: <B>עוֹר בֵּית אֲחִיזָה.</B> בֵּית אֲחִיזָה שֶׁל עוֹר שֶׁיֹּאחֲזֶנּוּ בּוֹ: <B>אֵין מְקַנְּחִין בּוֹ.</B> שֶׁכְּשֶׁאוֹחֲזוֹ נִסְחָט בֵּין אֶצְבְּעוֹתָיו וַהֲוֵי פְּסִיק רֵישֵׁיהּ וְלֹא יָמוּת, דְּמוֹדֶה בֵּיהּ רַבִּי שִׁמְעוֹן: <B>בֵּין כָּךְ וּבֵין כָּךְ.</B> בֵּין יֵשׁ לוֹ בֵּית אֲחִיזָה בֵּין אֵין לוֹ בֵּית אֲחִיזָה, נִטָּל בְּשַׁבָּת כְּשֶׁהוּא נָגוּב: <B>וְאֵינוֹ מְקַבֵּל טֻמְאָה.</B> דְּאֵינוֹ לֹא כְּלִי עֵץ וְלֹא בֶּגֶד וְלֹא שַׂק וְלֹא מַתֶּכֶת: 

^ פרק כב

~ פרק כב - משנה א
<B>מַצִּילִין מְזוֹן שָׁלֹשׁ סְעֻדוֹת.</B> וַאֲפִלּוּ בְּכֵלִים הַרְבֵּה, דְּאִלּוּ בִּכְלִי אֶחָד אָמְרוּ בְּפֶרֶק כָּל כִּתְבֵי דְּכַמָּה דְּבָעֵי מַצִּיל: <B>לָכֶם.</B> כָּל אֶחָד מְזוֹן שָׁלֹשׁ סְעוּדוֹת: <B>וּבִלְבַד שֶׁלֹּא יִסְפֹּג.</B> שֶׁלֹּא יָשִׂים סְפוֹג לִשְׁאֹב הַיַּיִן וְלַחְזֹר וּלְהַטִּיף, וְאַף עַל פִּי שֶׁיֵּשׁ לַסְּפוֹג בֵּית אֲחִיזָה, דְּלֵיכָּא חֲשַׁשׁ סְחִיטָה, שֶׁלֹּא יַעֲשֶׂה כְּדֶרֶךְ שֶׁהוּא עוֹשֶׂה בַּחֹל. וַאֲפִלּוּ לִקַּח בְּיָדוֹ שֶׁמֶן וּדְבַשׁ שֶׁהֵן עָבִים וְנִדְבָּקִים וּלְקַנֵּחַ יָדוֹ בִּשְׂפַת הַכְּלִי אָסוּר, שֶׁלֹּא יַעֲשֶׂה כְּמַעֲשֵׂה חֹל: <B>אֵין סוֹחֲטִין אֶת הַפֵּרוֹת.</B> דַּהֲוָה לֵיהּ מְפָרֵק תּוֹלָדָה דְּדָשׁ: <B>אֲסוּרִין.</B> גְּזֵרָה שֶׁמָּא יִסְחֹט לְכַתְּחִלָּה: <B>רַבִּי יְהוּדָה אוֹמֵר אִם לָאֳכָלִין.</B> הָיוּ אוֹתָן פֵּרוֹת מְכֻנָּסִים, הַיּוֹצֵא מֵהֶן מֻתָּר, דְּלֹא נִיחָא לֵיהּ בְּמַה שֶּׁזָּבוּ וְלֵיכָּא לְמִגְזַר בְּהוּ שֶׁמָּא יִסְחֹט: <B>וְאִם לְמַשְׁקִין.</B> הָיוּ מְכֻנָּסִין, דְּנִיחָא לֵיהּ בְּמַאי דְּנָפַק מִנַּיְהוּ, הַיּוֹצֵא מֵהֶן אָסוּר, גְּזֵרָה שֶׁמָּא יִסְחֹט. וּבְזֵיתִים וַעֲנָבִים מוֹדֶה רַבִּי יְהוּדָה לַחֲכָמִים דְּאַף עַל גַּב דְּכִנְּסָן לָאֳכָלִים הַיּוֹצֵא מֵהֶן אָסוּר, כֵּיוָן דְּדַרְכָּן לִסְחִיטָה קָיְמֵי, כִּי אָתוּ לִידֵי מַשְׁקֶה יָהֵיב דַּעְתֵּיהּ בְּהָכִי. וּבִשְׁאָר מִינֵי פֵּרוֹת מוֹדִים חֲכָמִים לְרַבִּי יְהוּדָה, כֵּיוָן דְּלָאו דַּרְכָּן לִסְחִיטָה. לֹא נֶחְלְקוּ אֶלָּא בְּתוּתִים וְרִמּוֹנִים, דְּרַבִּי יְהוּדָה מְדַמֶּה לְהוּ לִשְׁאָר פֵּרוֹת וַחֲכָמִים מְדַמּוּ לְהוּ לְזֵיתִים וַעֲנָבִים. וַהֲלָכָה כְּרַבִּי יְהוּדָה {א}: <B>חַלּוֹת דְּבַשׁ.</B> כְּשֶׁהֵן מְרֻסָּקִים זָב הַדְּבַשׁ מֵעַצְמוֹ מִתּוֹךְ הַשַּׁעֲוָה וְאֵין דֶּרֶךְ לְסָחְטוֹ, הִלְכָּךְ רַבִּי אֱלִיעֶזֶר מַתִּיר, וַחֲכָמִים אוֹסְרִים, גָּזְרוּ אַטּוּ שֶׁאֵין מְרֻסָּקִין {ב}. וַהֲלָכָה כְּרַבִּי אֱלִיעֶזֶר: 

~ פרק כב - משנה ב
<B>כֹּל שֶׁבָּא בְּחַמִּין.</B> שֶׁנִּתְבַּשֵּׁל: <B>מְדִיחִין.</B> דַּהֲדָחָתוֹ אֵינָהּ בִּשּׁוּלוֹ. אֲבָל לֹא שׁוֹרִין: <B>חוּץ מִן הַמָּלִיחַ הַיָּשָׁן.</B> דַּג מָלִיחַ שֶׁעָבְרָה עָלָיו שָׁנָה מִשֶּׁנִּמְלַח: <B>וְקוּלְיָס הָאִסְפָּנִין.</B> דָּג שֶׁקְּלִפָּתוֹ דַּקָּה, וַהֲדָחָתוֹ בְּחַמִּין הוּא גְּמַר בִּשּׁוּלוֹ: 

~ פרק כב - משנה ג
<B>שׁוֹבֵר אָדָם אֶת הֶחָבִית.</B> מִפְּנֵי שֶׁהוּא מְקַלְקֵל {ג}: <B>וּבִלְבַד שֶׁלֹּא יִתְכַּוֵּן לַעֲשׂוֹת כְּלִי.</B> לַעֲשׂוֹת לָהּ פֶּה נָאֶה: <B>אֵין נוֹקְבִים מְגוּפָה.</B> הַדְּבוּקָה בְּפִי חָבִית, אֶלָּא נוֹטֵל אֶת כֻּלָּהּ, דְּכִי נָקִיב לַהּ מְתַקֵּן פִּתְחָא הוּא: <B>רַבִּי יוֹסֵי מַתִּיר.</B> דְּאֵין דֶּרֶךְ פֶּתַח חָבִית בְּכָךְ. וַהֲלָכָה כְּרַבִּי יוֹסֵי: <B>וְלֹא יִקְּבֶנָּה מִצִּדָּהּ.</B> כְּלוֹמַר הָא דְּשָׁרֵי רַבִּי יוֹסֵי לִהְיוֹת נוֹקֵב אֶת הַמְּגוּפָה, לֹא שָׁרֵי אֶלָּא לְמַעְלָה בְּרֹאשׁ הַמְּגוּפָה, דְּלָאו אוֹרְחָא לְמֵעֲבַד פִּתְחָא הָתָם אֶלָּא נוֹטֵל כָּל הַמְּגוּפָה. אֲבָל מִצִּדָּהּ, זִימְנִין דְּעָבֵיד לֵיהּ לַנֶּקֶב בְּצַד הַמְּגוּפָה מִשּׁוּם פִּתְחָא וְאֵינוֹ רוֹצֶה לְפָתְחָהּ לְמַעְלָה, שֶׁלֹּא יִפְּלוּ צְרוֹרוֹת אוֹ עָפָר בַּיַּיִן: <B>מְמָרֵחַ.</B> וְיֵשׁ כָּאן מִשּׁוּם מְמַחֵק: <B>בַּעֲרָב.</B> שֵׁם מָקוֹם: <B>חוֹשְׁשָׁנִי לוֹ מֵחַטָּאת.</B> אִם מֵרַח הַשַּׁעֲוָה {ד} לְדַבְּקָהּ בְּדָפְנֵי הַכְּלִי סְבִיב הַנֶּקֶב: 

~ פרק כב - משנה ד
<B>לְתוֹךְ הַבּוֹר.</B> שֶׁאֵין בּוֹ מַיִם: <B>שֶׁיְּהֵא שָׁמוּר.</B> שֶׁלֹּא יַסְרִיחַ מֵחֲמַת הַחֹם. וְהָא קָא מַשְׁמַע לָן דְּלֹא חָיְשִׁינַן דִּלְמָא אָתֵי לְאַשְׁווֹיֵי גֻּמּוֹת שֶׁבְּקַרְקָעִית הַבּוֹר כְּדֵי שֶׁיְּהֵא שָׁוֶה לְהוֹשִׁיב שָׁם הַקְּדֵרָה: <B>וְאֶת הַמַּיִם הַיָּפִים.</B> הָרְאוּיִים לִשְׁתִיָּה: <B>בָּרָעִים.</B> בְּתוֹךְ מִקְוֵה מַיִם רָעִים שֶׁאֵינָן רְאוּיִן לִשְׁתִיָּה. וּמִלְּתָא דִּפְשִׁיטָא הִיא, וּמִשּׁוּם סֵיפָא נָקַט לַהּ, דִּתְנַן וְאֶת הַצּוֹנְנִים [בַּחַמָּה] בִּשְׁבִיל שֶׁיֵּחֲמוּ, מַהוּ דְּתֵימָא נִגְזֹר דִּלְמָא אָתֵי לְאַטְמוֹנֵי בָּרֶמֶץ, קָא מַשְׁמַע לָן: <B>מִי שֶׁנָּשְׁרוּ כֵלָיו.</B> שֶׁנָּפְלוּ בַּמַּיִם בְּשַׁבָּת: <B>מְהַלֵּךְ עִמָּהֶן וְאֵינוֹ חוֹשֵׁשׁ.</B> שֶׁמָּא יַחְשְׁדוּ אוֹתוֹ שֶׁכִּבְּסָן {ו}: <B>הִגִּיעַ לֶחָצֵר הַחִיצוֹנָה.</B> הַסְּמוּכָה לִמְבוֹא הָעִיר, שֶׁהוּא מָקוֹם הַמִּשְׁתַּמֵּר: <B>שׁוֹטְחָן בַּחַמָּה.</B> לְיַבְּשָׁן: <B>אֲבָל לֹא כְנֶגֶד הָעָם.</B> שֶׁיַּחְשְׁדוּהוּ שֶׁכִּבְּסָן. וּמִשְׁנָה זוֹ דְּחוּיָה הִיא, שֶׁהֲלָכָה בְּיָדֵינוּ כָּל דָּבָר שֶׁאָסְרוּ חֲכָמִים מִפְּנֵי מַרְאִית הָעַיִן אֲפִלּוּ בְּחַדְרֵי חֲדָרִים אָסוּר, הִלְכָּךְ אָסוּר לְשָׁטְחָן אֲפִלּוּ שֶׁלֹּא כְּנֶגֶד הָעָם: 

~ פרק כב - משנה ה
<B>וְנִסְתַּפֵּג.</B> וְקִנֵּחַ {ח}: <B>אֲפִלּוּ בְעֶשֶׂר אֲלוּנְטִיּוֹת.</B> סְדִינִים שֶׁמְּקַנְּחִים בָּהֶן, וְנִסְתַּפֵּג בָּהֶן זֶה אַחַר זֶה, אַף עַל גַּב דְּלֹא נְפִישֵׁי מַיָּא בְּכָל חַד וָחַד, אֲפִלּוּ הָכִי לֹא יְבִיאֵם בְּיָדוֹ לְתוֹךְ בֵּיתוֹ, אֲפִלּוּ עַל יְדֵי עֵרוּב, שֶׁאֵין כָּאן אִסּוּר הוֹצָאָה אֶלָּא גְּזֵרָה שֶׁמָּא יִשְׁכַּח וְיִסְחֲטֵם בְּבֹאוֹ: <B>אֲבָל עֲשָׂרָה בְּנֵי אָדָם.</B> הוֹאִיל וּמְרֻבִּין הֵם מַדְכְּרִי אַהֲדָדֵי. וַאֲפִלּוּ חֲדָא אֲלוּנְטִית לַעֲשָׂרָה בְּנֵי אָדָם, דְּהַשְׁתָּא נְפִישֵׁי בָּהּ מַיָּא, אֲפִלּוּ הָכִי מְבִיאִין אוֹתָהּ בְּיָדָם וְלֹא גָּזְרִינַן שֶׁמָּא יִסְחֲטוּהָ הוֹאִיל וּמְרֻבִּים הֵן: <B>פְּנֵיהֶם יְדֵיהֶם וְרַגְלֵיהֶם.</B> אוֹרְחָא דְּמִלְּתָא נָקַט, וְהוּא הַדִּין לְכָל גּוּפָן. וְאֵין הֲלָכָה כְּמִשְׁנָה זוֹ, אֶלָּא אֲפִלּוּ אֶחָד מֵבִיא בְּיָדוֹ אֲלוּנְטִית שֶׁנִּסְתַּפֵּג בָּהּ, וְלֹא חָיְשִׁינַן שֶׁמָּא יִסְחֹט: 

~ פרק כב - משנה ו
<B>סָכִין.</B> שֶׁמֶן בְּשַׁבָּת: <B>וּמְמַשְׁמְשִׁין.</B> בַּיָּד עַל כָּל הַגּוּף לַהֲנָאָה: <B>אֲבָל לֹא מִתְעַמְּלִין.</B> לְשַׁפְשֵׁף בְּכֹחַ {י}: <B>וְלֹא מִתְגָּרְדִין.</B> בְּמִגְרֶדֶת, וְדוֹמֶה לוֹ (אִיּוֹב ב) וַיִּקַּח לוֹ חֶרֶשׂ לְהִתְגָּרֵד בּוֹ, מִשּׁוּם דַּהֲוֵי כְּעֻבְדָּא דְּחֹל: <B>אֵין יוֹרְדִין לְפוֹלִימָא {יא}.</B> בִּקְעָה מְלֵאָה מַיִם וְתַחְתֶּיהָ טִיט כְּמוֹ דֶּבֶק, וְיֵשׁ בָּהּ מְקוֹמוֹת שֶׁיִּטְבַּע הָרוֹחֵץ שָׁם בְּאוֹתוֹ טִיט וְיִדְבַּק בּוֹ, וְאֵינוֹ יָכֹל לַעֲלוֹת עַד שֶׁיִּתְקַבְּצוּ בְּנֵי אָדָם וְיַעֲלוּהוּ בְּקֹשִׁי גָּדוֹל וּבְדֹחַק. פֵּרוּשׁ אַחֵר, בִּקְעָה שֶׁטִּיט שֶׁלָּהּ מַחְלִיק וְהָרוֹחֵץ שָׁם נוֹפֵל וּבְגָדָיו נִשּׁוֹרִים בַּמַּיִם, וְאָתֵי לִידֵי סְחִיטָה: <B>אַפִּקְטְוִזִין.</B> לְהָקִיא. וּפֵרוּשׁוֹ אַפִּיק טְוִי זָיֵן, כְּלוֹמַר לְהוֹצִיא הַמָּזוֹן מִמְּקוֹם בִּשּׁוּלוֹ שֶׁהִיא הָאִצְטוֹמְכָה. אַפִּיק, מוֹצִיא. טְוִי, מִתְבַּשֵּׁל, צְלִי אֵשׁ מְתַרְגְּמִינַן טְוִי נוּר. זָיֵן, מָזוֹן. וְדַוְקָא לִשְׁתּוֹת מַשְׁקֶה שֶׁמְּבִיאוֹ לְהָקִיא הוּא שֶׁאָסוּר בְּשַׁבָּת {יב}, אֲבָל לְהַכְנִיס אֶצְבָּעוֹ לְתוֹךְ פִּיו כְּדֵי לְהָקִיא מֻתָּר. וְהֵיכָא דְּאִית לֵיהּ צַעְרָא וְאִם יָקִיא יִתְרַפֵּא, מֻתָּר אֲפִלּוּ עַל יְדֵי מַשְׁקֶה: <B>וְאֵין מְעַצְּבִין אֶת הַקָּטָן.</B> לְתַקְּנוֹ וּלְיַשֵּׁב עַצְמוֹתָיו וְחוּלְיוֹת שִׁדְרָתוֹ, מִשּׁוּם דְּמֵחֲזֵי כְּבוֹנֶה. וְלֹא אֲמָרָן אֶלָּא לְאַחַר זְמַן, אֲבָל בְּיוֹם לֵידָה שָׁרֵי. מְעַצְּבִין, לְשׁוֹן יָדֶיךָ עִצְּבוּנִי וַיַּעֲשׂוּנִי (שָׁם י): <B>וְאֵין מַחֲזִירִין אֶת הַשֶּׁבֶר.</B> עֶצֶם שֶׁנִּשְׁבַּר. וְאֵין הֲלָכָה כְּמִשְׁנָה זוֹ, אֶלָּא הֲלָכָה מַחֲזִירִין אֶת הַשֶּׁבֶר בְּשַׁבָּת: <B>שֶׁנִּפְרְקָה יָדוֹ.</B> שֶׁיָּצָא הָעֶצֶם מִן הַפֶּרֶק שֶׁלּוֹ: <B>לֹא יִטְרְפֵם.</B> לְשׁוֹן בֵּיצִים טְרוּפוֹת בַּקְּעָרָה, שֶׁמִּשְׁתַּטֵּף [בְּצוֹנֵן] עַל מְקוֹם הַשֶּׁבֶר, דְּמֵחֲזֵי דְּלִרְפוּאָה קָעָבֵיד: 

^ פרק כג

~ פרק כג - משנה א
<B>שׁוֹאֵל.</B> וּבִלְבַד שֶׁלֹּא יֹאמַר הַלְוֵנִי. דְּהַלְוָאָה לִזְמַן מְרֻבֶּה מַשְׁמַע, וְקַיְמָא לָן סְתָם הַלְוָאָה שְׁלֹשִׁים יוֹם, הִלְכָּךְ אָתֵי מַלְוֶה לִכְתֹּב עַל פִּנְקָסוֹ כָּךְ וְכָךְ הִלְוֵיתִי לִפְלוֹנִי, כְּדֵי שֶׁלֹּא יִשְׁכַּח: <B>מַנִּיחַ טַלִּיתוֹ אֶצְלוֹ.</B> אִם אֵינוֹ מַאֲמִינוֹ וְלוֹקֵחַ אוֹתוֹ וּמַקְדִּישׁוֹ בְּשַׁבָּת, דְּחוֹבוֹת שֶׁקָּבוּעַ לָהֶן זְמַן יְכוֹלִין לְהַקְדִּישׁ בְּשַׁבָּת {ב}: 

~ פרק כג - משנה ב
<B>פַּרְפְּרוֹתָיו.</B> מִינֵי מַעֲדַנִּים: <B>אֲבָל לֹא מִן הַכְּתָב.</B> אִם כָּתַב מֵעֶרֶב שַׁבָּת כָּךְ וְכָךְ אוֹרְחִים כְּדֵי שֶׁלֹּא יִשְׁכְּחֵם, לֹא יִקְרָא בְּאוֹתוֹ כְּתָב בְּשַׁבָּת, גְּזֵרָה שֶׁמָּא יִמְחֹק {ד}. אִי נַמִּי שֶׁמָּא יִקְרָא בְּשִׁטְרֵי הֶדְיוֹטוֹת, וְאֵין מֻתָּר לִקְרוֹת בְּשַׁבָּת אֶלָּא בַּתּוֹרָה שֶׁבִּכְתָב, וּבַתּוֹרָה שֶׁבְּעַל פֶּה לְאַחַר שֶׁכְּתָבוּהָ, וּבְפֵרוּשֵׁיהֶן, אֲבָל בִּשְׁאָר דְּבָרִים אוֹ בְּסִפְרֵי חָכְמוֹת שֶׁאֵינוֹ מִדִּבְרֵי נְבוּאָה אוֹ מִפֵּרוּשֵׁיהֶן, אֲסוּרִים: <B>מֵפִיס.</B> מֵטִיל גּוֹרָל {ה} לְחַלֵּק לְמִי יַגִּיעַ כָּל מָנָה וּמָנָה: <B>עִם בָּנָיו וְעִם בְּנֵי בֵּיתוֹ.</B> שֶׁהֵן סְמוּכִים עַל שֻׁלְחָנוֹ, שֶׁאֵין כָּאן קְפֵדָא. אֲבָל עִם אַחֵר לֹא, דִּבְנֵי חֲבוּרָה הַמַּקְפִּידִים זֶה עַל זֶה שֶׁאֵינָן מוֹחֲלִין וְאֵינָן מְוַתְּרִים זֶה לָזֶה עוֹבְרִים {ו} מִשּׁוּם מִדָּה וּמִשּׁוּם מִשְׁקָל וּמִשּׁוּם מִנְיָן וּמִשּׁוּם לֹוִין וּפוֹרְעִין דְּגָזְרוּ בְּהוּ רַבָּנָן שֶׁמָּא יִכְתְּבוּ: <B>וּבִלְבַד שֶׁלֹּא יִתְכַּוֵּן וְכוּ'.</B> מַתְנִיתִין חֲסוּרֵי מִחַסְּרָא וְהָכִי קָתָנֵי, מֵפִיס אָדָם עִם בָּנָיו וְעִם בְּנֵי בֵּיתוֹ עַל הַשֻּׁלְחָן, וַאֲפִלּוּ מָנָה גְּדוֹלָה כְּנֶגֶד מָנָה קְטַנָּה, וְדַוְקָא עִם בָּנָיו וְעִם בְּנֵי בֵּיתוֹ {ז} אֲבָל עִם אַחֵר לֹא, וּבִלְבַד שֶׁלֹּא יִתְכַּוֵּן לַעֲשׂוֹת מָנָה גְּדוֹלָה כְּנֶגֶד מָנָה קְטַנָּה, וְאָז הוּא דִּבְיוֹם טוֹב אָסוּר {ח} וּבְחֹל שָׁרֵי, אֲבָל אִם נִתְכַּוֵּן לַעֲשׂוֹת מָנָה גְּדוֹלָה כְּנֶגֶד מָנָה קְטַנָּה אֲפִלּוּ בְּחֹל אָסוּר, מִשּׁוּם קֻבְיָא, דְּגֶזֶל הוּא וְאַסְמַכְתָּא לֹא קַנְיָא, וְהַאי אַסְמַכְתָּא הִיא, דְּסָמִיךְ עַל הַגּוֹרָל אִם יִפֹּל לוֹ הַגּוֹרָל עַל הַמָּנָה הַגְּדוֹלָה יִזְכֶּה בָּהּ, וּלְפִיכָךְ תָּלָה עַצְמוֹ אַף לְגוֹרַל הַקְּטַנָּה עַל הַסָּפֵק, וְאִלּוּ יָדַע מִתְּחִלָּה שֶׁכֵּן, לֹא הָיָה מִתְרַצֶּה: <B>חֲלָשִׁים.</B> גּוֹרָלוֹת, כְּמוֹ חוֹלֵשׁ עַל גּוֹיִם (יְשַׁעְיָה יד): <B>עַל הַקָּדָשִׁים בְּיוֹם טוֹב.</B> שֶׁנִּשְׁחֲטוּ בְּיוֹם טוֹב, לְחַלֵּק אוֹתָם בֵּין הַכֹּהֲנִים: <B>אֲבָל לֹא עַל הַמָּנוֹת.</B> שֶׁל קָדָשִׁים שֶׁל אֶתְמוֹל: 

~ פרק כג - משנה ג
<B>לֹא יִשְׂכֹּר אָדָם פּוֹעֲלִים.</B> דִּכְתִיב (יְשַׁעְיָה נח) מִמְצֹא חֶפְצְךָ וְדַבֵּר דָּבָר {יב}: <B>וְלֹא יֹאמַר אָדָם לַחֲבֵרוֹ כוּ'.</B> לְדִיּוּקָא נָקְטֵיהּ {יג}, לֹא יֹאמַר לַחֲבֵרוֹ שְׂכֹר לָנוּ פּוֹעֲלִים, אֲבָל אוֹמֵר לוֹ הֲנִרְאֶה שֶׁתַּעֲמֹד עִמִּי לָעֶרֶב, כְּלוֹמַר עַכְשָׁיו נִרְאֶה אִם תָּבֹא אֵלַי לִכְשֶׁתֶּחְשַׁךְ, וְאַף עַל פִּי שֶׁשְּׁנֵיהֶם יוֹדְעִים שֶׁעַל מְנָת לְשָׂכְרוֹ לִפְעֻלָּתוֹ הוּא מַזְהִירוֹ, כֵּיוָן דְּלֹא מְפָרֵשׁ לֵיהּ שְׂכִירוּת בְּהֶדְיָא שָׁרֵי, דְּקַיְמָא לָן דִּבּוּר אָסוּר הִרְהוּר מֻתָּר: <B>אֵין מַחְשִׁיכִין עַל הַתְּחוּם.</B> לְקָרֵב עַצְמוֹ בְּשַׁבָּת עַד סוֹף הַתְּחוּם וּלְהַחְשִׁיךְ שָׁם שֶׁיְּהֵא קָרוֹב לִמְקוֹם הַפּוֹעֲלִים אוֹ לַפַּרְדֵּס לְהָבִיא פֵּרוֹת, דְּכָל דָּבָר שֶׁאָסוּר לַעֲשׂוֹתוֹ בְּשַׁבָּת אָסוּר לְהַחְשִׁיךְ עָלָיו, אֲבָל מַחְשִׁיךְ הוּא לִהְיוֹת קָרוֹב לָצֵאת וְלִשְׁמֹר פֵּרוֹתָיו, דְּזֶה דָּבָר הַמֻּתָּר בְּשַׁבָּת לִשְׁמֹר פֵּרוֹתָיו: <B>וּמֵבִיא פֵרוֹת בְּיָדוֹ.</B> הוֹאִיל וְעִקַּר מַחְשַׁבְתּוֹ לֹא הָיְתָה לְכָךְ: <B>כְּלָל אָמַר אַבָּא שָׁאוּל.</B> אַתַּנָּא קַמָּא פָּלֵיג, דְּאָסַר כָּל הַחְשָׁכָה וְלֹא מַפְלִיג בֵּין הַחְשָׁכָה שֶׁל מִצְוָה לְהַחְשָׁכָה שֶׁל רְשׁוּת, וַאֲתָא אִיהוּ וְאָמַר דְּהַחְשָׁכָה שֶׁל מִצְוָה שַׁרְיָא {טו}, שֶׁכְּשֵׁם שֶׁמֻּתָּר לוֹמַר לַחֲבֵרוֹ בְּשַׁבָּת תִּהְיֶה מְזֻמָּן לֵילֵךְ לְאַחַר חֲשֵׁכָה לְהָבִיא אָרוֹן וְתַכְרִיכִים לַמֵּת, כָּךְ מֻתָּר לְהַחְשִׁיךְ עַל הַתְּחוּם כְּדֵי שֶׁיִּהְיֶה מְזֻמָּן לְאַחַר חֲשֵׁכָה לְהָבִיא אָרוֹן וְתַכְרִיכִים. וְסֵיפָא דִּתְנַן מַחְשִׁיכִים עַל הַתְּחוּם [לְפַקֵּחַ] עַל עִסְקֵי כַּלָּה וְעַל עִסְקֵי הַמֵּת, אַבָּא שָׁאוּל הִיא. וַהֲלָכָה כְּמוֹתוֹ: 

~ פרק כג - משנה ד
<B>לְפַקֵּחַ עַל עִסְקֵי כַלָּה.</B> לְעַיֵּן וְלַחְקֹר בְּצָרְכֵי הַכַּלָּה: <B>חֲלִילִין.</B> כְּלֵי נִגּוּן חֲלוּלִין שֶׁקּוֹלָן מְעוֹרֵר הַבֶּכִי: <B>לֹא יִסְפֹּד בָּהֶן יִשְׂרָאֵל.</B> קְנָסָא הוּא מִשּׁוּם דְּמוּכְחָא מִלְּתָא שֶׁבִּשְׁבִיל יִשְׂרָאֵל הוּבְאוּ {טז}: <B>אֶלָּא אִם כֵּן בָּאוּ מִמָּקוֹם קָרוֹב.</B> אֶלָּא אִם כֵּן נוֹדַע לָנוּ בְּבֵרוּר שֶׁבָּאוּ מִמָּקוֹם שֶׁבְּתוֹךְ הַתְּחוּם {יז} וְלֹא הֱבִיאָם מִחוּץ לַתְּחוּם: <B>אָרוֹן.</B> לְעַצְמוֹ שֶׁיִּקְבֹּר בּוֹ נָכְרִי, אוֹ לִמְכֹּר: 

~ פרק כג - משנה ה
<B>סָכִין.</B> בְּשֶׁמֶן: <B>וּמְדִיחִין.</B> בְּמַיִם. וּפוֹקְקִין נְקָבָיו {יט}, סוֹתְמִין נְקָבָיו הָעֶלְיוֹנִים וְהַתַּחְתּוֹנִים בְּבֶגֶד אוֹ בְּשׁוּם דָּבָר כְּדֵי שֶׁלֹּא תִּכָּנֵס בָּהֶם הָרוּחַ וְיִתְפַּח: <B>וּבִלְבַד שֶׁלֹּא יָזִיז בּוֹ אֵבֶר.</B> שֶׁלֹּא יְטַלְטֵל וְיַגְבִּיהַּ לֹא יָדוֹ וְלֹא רַגְלוֹ וְלֹא רִיסֵי עֵינָיו, שֶׁאָסוּר לְטַלְטֵל הַמֵּת אוֹ אֵבֶר מֵאֲבָרָיו, אַף עַל פִּי שֶׁמֻּתָּר לִגַּע בּוֹ. וְכֵן כָּל מֻקְצֶה {כ} מֻתָּר בִּנְגִיעָה וְאָסוּר בְּטִלְטוּל. וּבֵיצָה שֶׁנּוֹלְדָה בְּשַׁבָּת אוֹ בְּיוֹם טוֹב אֲסוּרָה אֲפִלּוּ בִּנְגִיעָה, שֶׁמִּפְּנֵי כַּדּוּרִיתָהּ נְגִיעָתָהּ זֶהוּ טִלְטוּלָהּ: <B>וְשׁוֹמְטִים אֶת הַכַּר מִתַּחְתָּיו.</B> וְנִמְצָא מֻטָּל עַל הַחֹל, אֲבָל לֹא מְטַלְטְלִין לְהָנִיחוֹ עַל הַחֹל, דְּהָא תָּנָא רֵישָׁא וּבִלְבַד שֶׁלֹּא יָזִיז בּוֹ אֵבֶר: <B>בִּשְׁבִיל שֶׁיַּמְתִּין.</B> שֶׁלֹּא יַסְרִיחַ {כא} מֵחֲמַת חֹם הַסְּדִינִים וְהַכָּרִים: <B>קוֹשְׁרִים אֶת הַלֶּחִי.</B> שֶׁל מֵת שֶׁהָיָה פִּיו הוֹלֵךְ וְנִפְתַּח: <B>וְלֹא שֶׁיַּעֲלֶה.</B> לְהִסָּגֵר מַה שֶּׁנִּפְתַּח, דְּהַיְנוּ מֵזִיז אֵבֶר, אֶלָּא שֶׁלֹּא יוֹסִיף לְהִפָּתַח: <B>סוֹמְכִים אוֹתָהּ בְּסַפְסָל.</B> שֶׁהֲרֵי תּוֹרַת כְּלִי עָלָיו: <B>וְלֹא שֶׁתַּעֲלֶה.</B> דַּהֲוָה לֵיהּ בּוֹנֶה: <B>אֵין מְעַמְּצִין.</B> אֶת עֵינָיו בְּשַׁבָּת אֲפִלּוּ לְאַחַר יְצִיאַת נֶפֶשׁ, דַּהֲוָה לֵיהּ מֵזִיז אֵבֶר: <B>שׁוֹפֵךְ דָּמִים.</B> שֶׁבְּדָבָר מֻעָט מְקָרֵב מִיתָתוֹ: 

^ פרק כד

~ פרק כד - משנה א
<B>מִי שֶׁהֶחְשִׁיךְ.</B> נוֹתֵן כִּיסוֹ לְנָכְרִי. מִבְּעוֹד יוֹם {א}. וְאַף עַל גַּב דִּשְׁלוּחוֹ שֶׁל יִשְׂרָאֵל הוּא לִשָּׂא אֶת כִּיסוֹ בְּשַׁבָּת, קִים לְהוּ לְרַבָּנָן דְּאֵין אָדָם מַעֲמִיד עַצְמוֹ עַל מָמוֹנוֹ, וְאִי לֹא שָׁרֵית לֵיהּ אָתֵי לַאֲתוֹיֵי אַרְבַּע אַמּוֹת בִּרְשׁוּת הָרַבִּים {ב}: <B>וְאִם אֵין עִמּוֹ נָכְרִי כוּ'.</B> הָא יֵשׁ עִמּוֹ נָכְרִי, לַנָּכְרִי יָהֵיב לֵיהּ, מַאי טַעְמָא, חֲמוֹר אַתָּה מְצֻוֶּה עַל שְׁבִיתָתוֹ, נָכְרִי אִי אַתָּה מְצֻוֶּה עַל שְׁבִיתָתוֹ. וּכְשֶׁמֵּנִיחַ כִּיסוֹ עַל הַחֲמוֹר מִשֶּׁתֶּחְשַׁךְ מְנִיחוֹ עָלֶיהָ כְּשֶׁהִיא מְהַלֶּכֶת, כְּלוֹמַר לְאַחַר שֶׁעָקְרָה רַגְלֶיהָ לֵילֵךְ, דְּלֹא עָבְדָה עֲקִירָה, וּכְשֶׁרוֹצָה הַבְּהֵמָה לַעֲמֹד נוֹטְלוֹ מֵעָלֶיהָ {ג}, וּלְאַחַר שֶׁתַּחְזֹר וְתַעֲקֹר רַגְלֶיהָ לֵילֵךְ יְנִיחֶנָּה עָלֶיהָ, כִּי הֵיכִי דְּלֹא תַעֲבִיד הַבְּהֵמָה עֲקִירָה וַהֲנָחָה, דְּאִי שָׁבֵיק לַהּ לְמֶעְבַּד עֲקִירָה וַהֲנָחָה וְהוּא מְחַמֵּר אַחֲרֶיהָ וּמַנְהִיגָהּ נִמְצָא מְחַמֵּר אַחַר בְּהֶמְתּוֹ בְּשַׁבָּת וְאָסוּר, אַף עַל פִּי שֶׁאֵינָהּ טְעוּנָה אֶלָּא כָּל דְּהוּ, דִּכְתִיב (שְׁמוֹת כ) לֹא תַעֲשֶׂה [כָּל] מְלָאכָה אַתָּה וּבְהֶמְתְּךָ, אֵיזוֹ הִיא מְלָאכָה שֶׁנַּעֲשֵׂית בֵּין הָאָדָם וְהַבְּהֵמָה, הֱוֵי אוֹמֵר זֶה מְחַמֵּר: <B>הִגִּיעַ לֶחָצֵר הַחִיצוֹנָה.</B> מִלְּתָא בְּאַנְפֵּי נַפְשַׁהּ הִיא וְלֹא בְּדִין כִּיסוֹ קָא מַיְרֵי: <B>לֶחָצֵר הַחִיצוֹנָה.</B> שֶׁל עִיר, שֶׁהוּא מָקוֹם הַמִּשְׁתַּמֵּר רִאשׁוֹן, כְּשֶׁיָּבֹא לְפָרֵק הַחֲמוֹר נוֹטֵל בְּיָדוֹ מֵעָלָיו כֵּלִים הַנִּטָּלִין בְּשַׁבָּת: <B>וְשֶׁאֵינָם נִטָּלִים מַתִּיר אֶת הַחֲבָלִים.</B> שֶׁל אֻכָּף שֶׁהֵן קְשׁוּרִים, וְהַשַּׂקִּין נוֹפְלִים: 

~ פרק כד - משנה ב
<B>פְּקִיעֵי עָמִיר.</B> קַשִּׁין שֶׁל שִׁבֳּלִים שֶׁאֲגָדָן {ד}, מַתִּירִין אוֹתָן, דְּכָל זְמַן שֶׁהֵן קְשׁוּרִין לָאו אֹכְלָא נִינְהוּ, וּמַתִּירִין אוֹתָן לִישַׁוִּינְהוּ אֹכְלָא, אֲבָל פִּסְפּוּס, לְפַזְּרָן כְּדֶרֶךְ שֶׁרְגִילִין לְפַזֵּר עֲשָׂבִים לִפְנֵי בְּהֵמָה כְּדֵי שֶׁתָּרִיחַ רֵיחָן וְיִהְיוּ יָפִין לָהּ לְאָכְלָן, אָסוּר בִּפְקִיעֵי עָמִיר, דְּמֵאַחַר דְּאִתְעֲבִידוּ אֹכְלָא בְּהֶתֵּר הַפְּקִיעִין, וְהַפִּסְפּוּס אֵינוֹ אֶלָּא לְתַעֲנוּג בְּעָלְמָא, וּמִטְרַח בְּדָבָר שֶׁהוּא כְּבָר אֹכֶל לֹא טָרְחִינַן: <B>וּמְפַסְפְּסִים אֶת הַכֵּפִים.</B> עֲנָפִים לַחִים שֶׁל אֶרֶז, מְפַזְּרִים וְשׁוֹטְחִים אוֹתָן לִפְנֵי הַבְּהֵמָה שֶׁתָּרִיחַ רֵיחָן, דִּבְלָאו פִּסְפּוּס לֹא הָווּ אֹכְלָא: <B>אֲבָל לֹא אֶת הַזֵּרִין.</B> הֵן הֵן פְּקִיעֵי עָמִיר, אֶלָּא שֶׁהַפְּקִיעִין יֵשׁ לָהֶן שְׁנֵי קְשָׁרִים, אֶחָד בְּרֹאשָׁן וְאֶחָד בְּסוֹפָן, וְהַזֵּרִין יֵשׁ לָהֶן שְׁלֹשָׁה קְשָׁרִים, קֶשֶׁר אֶחָד יָתֵר בְּאֶמְצָעָן. וְקָאָמְרָה מַתְנִיתִין שֶׁאֵין מְפַסְפְּסִים אֶת הַזֵּרִין וְאַף עַל פִּי שֶׁהֵן דְּחוּקִים זֶה בָּזֶה וּמִתְחַמְּמִים וְהַבְּהֵמָה קָצָה בָּהֶן, אֶלָּא מַתִּיר שְׁלֹשָׁה אֲגָדֵיהֶן בִּלְבַד, דְּהַתָּרַת אֲגָדֵיהֶן מְשַׁוִּי לַהּ אֹכְלָא כִּפְקִיעִין: <B>אֵין מְרַסְּקִין אֶת הַשַּׁחַת.</B> אֵין מְחַתְּכִין עֵשֶׂב שֶׁל תְּבוּאָה, וְהִיא אַסְפַּסְתָּא, מִשּׁוּם דְּטִרְחָא שֶׁלֹּא לְצֹרֶךְ הוּא: <B>רַבִּי יְהוּדָה מַתִּיר בֶּחָרוּבִין לִבְהֵמָה דַקָּה.</B> שֶׁשִּׁנֶּיהָ דַּקּוֹת, וְקָשִׁין לָהּ. וְאֵין הֲלָכָה כְּרַבִּי יְהוּדָה: 

~ פרק כד - משנה ג
<B>אֵין אוֹבְסִין.</B> [אֵין] מַאֲכִילִין אוֹתוֹ עַל כָּרְחוֹ וְתוֹחֲבִים לוֹ בִּגְרוֹנוֹ, וּפֵרוּשׁ אוֹבְסִין, עוֹשִׂין לָהּ אֵבוּס בְּתוֹךְ מֵעֶיהָ: <B>וְלֹא דוֹרְסִים.</B> שֶׁדּוֹרֵס הַמַּאֲכָל לְתוֹךְ גְּרוֹנָהּ. וּמִיהוּ לֹא הֲוֵי כְּמוֹ אוֹבְסִין: <B>אֲבָל מַלְעִיטִים.</B> שֶׁתּוֹחֵב לוֹ הַמַּאֲכָל לְמָקוֹם שֶׁיָּכוֹל לְהַחְזִיר: <B>אֵין מְמָרְאִין.</B> מְפַטְּמִין, לְשׁוֹן וְחֵלֶב מְרִיאִים (יְשַׁעְיָה א). וּפֵרוּשׁ הַמְרָאָה, שֶׁתּוֹחֵב לוֹ הַמַּאֲכָל לִפְנִים מִבֵּית הַבְּלִיעָה בְּמָקוֹם שֶׁאֵינוֹ יָכֹל לְהַחְזִיר: <B>וּמְהַלְקְטִין לַתַּרְנְגוֹלִין.</B> שֶׁתּוֹחֵב הַמַּאֲכָל לְתוֹךְ פִּיו בְּמָקוֹם שֶׁיָּכוֹל לְהַחְזִיר: <B>אֲבָל לֹא גוֹבְלִין.</B> אֵין לָשִׁין אוֹתוֹ בַּמַּיִם: <B>אֵין נוֹתְנִין מַיִם לִפְנֵי דְבוֹרִים.</B> שֶׁאֵין מְזוֹנוֹתֵיהֶן עָלָיו, שֶׁיּוֹצְאִין וְאוֹכְלִין בַּשָּׂדֶה וּמַיִם מְצוּיִין לָהֶם בָּאֲגַמִּים: <B>דּוֹרְסִיאוֹת.</B> יוֹנִים שֶׁגְּדֵלִים בַּבָּתִּים. וְנִקְרָאִים דּוֹרְסִיאוֹת עַל שֵׁם הוֹרְדּוּס הַמֶּלֶךְ שֶׁהָיָה מְגַדֵּל מֵהֶן בְּאַרְמוֹנוֹ: 

~ פרק כד - משנה ד
<B>מְחַתְּכִין אֶת הַדְּלוּעִין.</B> הַתְּלוּשִׁין {ח} לִפְנֵי הַבְּהֵמָה, וְאַף עַל גַּב דִּסְתָמָן לָאו לְמַאֲכַל בְּהֵמָה קַיְּמֵי אֶלָּא לָאָדָם: <B>וְאֶת הַנְּבֵלָה.</B> שֶׁנִּתְנַבְּלָה הַיּוֹם, וְאַף עַל גַּב דְּבֵין הַשְּׁמָשׁוֹת הָיְתָה עוֹמֶדֶת לָאָדָם וְלֹא לַבְּהֵמָה {ט}: 

~ פרק כד - משנה ה
<B>מְפִירִין.</B> בַּעַל לְאִשְׁתּוֹ וְאָב לְבִתּוֹ: <B>וְנִשְׁאָלִין.</B> לֶחָכָם {י}: <B>שֶׁהֵן לְצֹרֶךְ הַשַּׁבָּת.</B> כְּגוֹן שֶׁנָּדַר שֶׁלֹּא יֹאכַל הַיּוֹם. וְאַנִּשְׁאָלִין דַּוְקָא קָאֵי, דְּאִלּוּ בַּעַל אוֹ אָב מֵפֵר בֵּין נְדָרִים שֶׁהֵן לְצֹרֶךְ הַשַּׁבָּת בֵּין נְדָרִים שֶׁאֵינָן לְצֹרֶךְ הַשַּׁבָּת, כֵּיוָן שֶׁאֵינוֹ יָכֹל לְהָפֵר אֶלָּא בְּיוֹם שָׁמְעוֹ בִּלְבַד. וּנְדָרִים שֶׁהֵן לְצֹרֶךְ הַשַּׁבָּת אֲפִלּוּ הָיָה לוֹ פְּנַאי לְהִשָּׁאֵל עֲלֵיהֶם קֹדֶם הַשַּׁבָּת נִשְׁאָלִין עֲלֵיהֶם בְּשַׁבָּת: <B>וּפוֹקְקִין אֶת הַמָּאוֹר.</B> הַחַלּוֹן שֶׁמִּמֶּנּוּ הָאוֹרָה נִכְנֶסֶת, סוֹתְמִין אוֹתוֹ בְּלוּחַ אוֹ בִּשְׁאָר כָּל דָּבָר שֶׁרְגִילִים לִסְתֹּם בּוֹ: <B>וּמוֹדְדִין אֶת הַמַּטְלִית.</B> כְּגוֹן אִם הָיְתָה טְמֵאָה וְנָגְעָה בְּטָהֳרוֹת, מוֹדְדִין אוֹתָהּ אִם יֵשׁ בָּהּ שָׁלֹשׁ אֶצְבָּעוֹת עַל שָׁלֹשׁ אֶצְבָּעוֹת לֵידַע אִם נִטְמְאוּ הַטָּהֳרוֹת אִם לָאו, דְּמַטְלִית פְּחוּתָה מִשָּׁלֹשׁ עַל שָׁלֹשׁ אֵינָהּ לֹא מִטַּמְּאָה וְלֹא מְטַמְּאָה {יא}: <B>וְאֶת הַמִּקְוֶה.</B> לֵידַע אִם יֵשׁ בָּהּ אַמָּה עַל אַמָּה בְּרוּם שָׁלֹשׁ אַמּוֹת. שֶׁאֵלּוּ מְדִידוֹת שֶׁל מִצְוָה הֵן, לְפִיכָךְ מֻתָּר לִמְדֹּד אוֹתָן בְּשַׁבָּת: <B>שֶׁפָּקְקוּ אֶת הַמָּאוֹר.</B> אֶת הַחַלּוֹן. וְקָרוּי מָאוֹר, שֶׁמִּמֶּנּוּ הָאוֹרָה נִכְנֶסֶת: <B>בְּטָפִיחַ.</B> פַּךְ שֶׁל חֶרֶס: <B>מְקֵדָה.</B> כְּלִי חֶרֶס: <B>בְּגֶמִי.</B> לְהָכִי נָקַט גֶּמִי, שֶׁרָאוּי לְמַאֲכַל בְּהֵמָה וְלֹא מְבַטֵּל לֵיהּ לִהְיוֹת קֶשֶׁר שֶׁל קְיָמָא: <B>לֵידַע אִם יֵשׁ בַּגִּיגִית פּוֹתֵחַ טֶפַח.</B> כְּמִין שְׁבִיל קָטָן הָיָה בֵּין שְׁנֵי בָּתִּים שֶׁלֹּא הָיָה מְקוּרֶה, אֶלָּא שֶׁגִּיגִית מֻנַּחַת עַל גַּבּוֹ, וְהָיוּ חַלּוֹנוֹת פְּתוּחוֹת מִן הַבָּתִּים אֶל הַשְּׁבִיל, וְהָיוּ חוֹשְׁשִׁין שֶׁמָּא יָמוּת מֵת בְּבַיִת אֶחָד וּתְהֵא הַטֻּמְאָה בָּא מִן הַחַלּוֹן אֶל הַשְּׁבִיל וּמִן הַשְּׁבִיל אֶל הַבַּיִת הָאַחֵר דֶּרֶךְ הַחַלּוֹן הַפָּתוּחַ, לְפִיכָךְ פָּקְקוּ אֶת הַחַלּוֹן הַפָּתוּחַ לַבַּיִת שֶׁהַטֻּמְאָה בְּתוֹכוֹ {יב} בְּטָפִיחַ שֶׁל חֶרֶס וְגַבּוֹ לְצַד הַשְּׁבִיל, וּכְלִי חֶרֶס אֵינוֹ מִטַּמֵּא מִגַּבּוֹ, וְחוֹצֵץ, כִּי חָשְׁשׁוּ שֶׁמָּא אֵין בְּסֶדֶק הַגִּיגִית פּוֹתֵחַ טֶפַח וְנִמְצֵאת הַגִּיגִית מַאֲהֶלֶת עַל הַשְּׁבִיל וְהַטֻּמְאָה בָּאָה דֶּרֶךְ הַשְּׁבִיל מִבַּיִת זֶה לְבַיִת זֶה. אַחַר כָּךְ הֻצְרְכוּ לִפְתֹּחַ הַחַלּוֹן וְלִטֹּל אוֹתוֹ טָפִיחַ הַפָּקוּק בַּחַלּוֹן, וּבָאוּ לֵידַע אִם יֵשׁ בְּאוֹתוֹ סֶדֶק שֶׁל גִּיגִית פּוֹתֵחַ טֶפַח וְאֵין שָׁם אֹהֶל בְּאוֹתוֹ שְׁבִיל לְהָבִיא אֶת הַטֻּמְאָה, שֶׁהַטֻּמְאָה יוֹצְאָה מִן הַשְּׁבִיל דֶּרֶךְ סֶדֶק שֶׁבַּגִּיגִית {יג} כְּלַפֵּי מַעְלָה. אוֹ אֵין בַּסֶּדֶק שֶׁל גִּיגִית פּוֹתֵחַ טֶפַח, וְנִמְצֵאת הַשְּׁבִיל כְּאֹהֶל וּמְבִיאָה אֶת הַטֻּמְאָה מִבַּיִת לְבַיִת. וּמָדְדוּ מְקֵדָה שֶׁל חֶרֶס וּקְשָׁרוּהָ בְּגֶמִי וְהוֹשִׁיטוּהָ כְּלַפֵּי מַעְלָה, לִרְאוֹת אִם הָיָה בְּסֶדֶק הַגִּיגִית פּוֹתֵחַ טֶפַח אִם לָאו: 
