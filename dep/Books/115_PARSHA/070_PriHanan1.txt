&CosmeticsType=#bp=<BR><HR>#nik=1#dii=1#is2=13#is3=20#ip2=<img  alt=''''  src='..\pics\dot.bmp''>_nbsp#ip3=_nbsp_nbsp#ix2=_nbsp_nbsp#sil=3#bs2=30#bs3=40#pr2=<BR>#pr4=<BR><HR><BR>&TextSource=הרב חנן פרנג'י שליט''א&UniqueId=1377&LastLevelIndex=2

$ פרי חנן על התורה - בראשית
<big><big><b>הרב חנן פרנג'י שליט''א</b></big></big>
בהסכמת פאר הדור והדרו מר''ן רבינו עובדיה יוסף שליט''א 

@ פרשת בראשית

~ בריאת העולם

<BIG><SMALL><B>"בְּרֵאשִׁית בָּרָא אֱלֹהִים אֵת הַשָּׁמַיִם וְאֵת הָאָרֶץ" (א, א).</B></SMALL></BIG>

   לפני שנתחיל צריכים אנו לדעת ששבעה דברים נבראו קודם שנברא העולם ואלו הן: תורה, תשובה, גן עדן, גיהנום, כסא הכבוד ובית המקדש ושמו של משיח (פסחים נד).

   ובדומה לזה אמרה הגמ' (שבת פח:), תשע מאות ושבעים וארבע דורות קודם שנברא העולם היתה התורה, וזה מראה לנו כמה קדומה וחכמה היתה התורה שאמר הכתוב: "ה' בְּחָכְמָה יָסַד-אָרֶץ" (משלי ג, יט), ומובא במדרש תנחומא שכשברא הקב"ה את עולמו נתייעץ בתורה וברא את העולם, שנאמר: "לִי-עֵצָה וְתוּשִׁיָּה אֲנִי בִינָה לִי גְבוּרָה" (שם ח, יד), ואומר הפסוק בשיר השירים "קְוֻצּוֹתָיו תַּלְתַּלִּים שְׁחֹרוֹת כָּעוֹרֵב" (שיה"ש ה, יא), מהו "קְוֻצּוֹתָיו תַּלְתַּלִּים"?, אלא על כל קוץ וקוץ, תילי תילים של הלכות.

   ונשאלת השאלה: למה פתח בבריתו של עולם בבי"ת ולא באלף, והלא אלף ראש לכל האותיות? אלא לפי שהאל"ף לשון ארור, ובי"ת לשון ברוך. אמר הקב"ה: אברא את העולם בלשון ברוך. ומה כשנברא בלשון ברוך בני אדם מכעיסין ליוצרם, בלשון ארור על אחת כמה וכמה. ועוד למה נברא בבי"ת? ללמד לבריות שהן שתי עולמות: העוה"ז והעוה"ב, מי שעסק בטוב בעוה"ז, טוב יאכל בזה ובבא, ומעשה בתלמי המלך (מגילה ט) שכינס שבעים ושניים זקנים והכניסן בשבעים ושתים בתים ולא גילה להם על מה כינסן, ונכנס אצל כל אחד ואחד מהן ואמר להם: כתבו לי תורת משה רבכם. נתן הקב"ה בלב כל אחד ואחד עצה והסכימו כולן לדעת אחת וכתבו לו "אלקים ברא בראשית" וכו', ופירש רש"י שלא יאמרו בראשית שם הוא ושתי רשויות הן וראשון ברא את השני, מפני שהיונים היו יודעים שלעולם יש להזכיר הבורא בתחילה ואם כן אלו כתוב בראשית קודם, היה אומר דשתי רשויות הן והתיבה הראשונה הוי בורא אחד ואלקים הוי השני משום הכי הפכו לו, ע"כ. והטעם שבפסוק לא כתוב אלקים ברא בראשית אומר הכלי יקר כדי להראות את ענוותנותו של השי"ת, כי מנהגו של מלך בשר ודם להזכיר שמו לפני הכל, אבל הקב"ה אינו חפץ שיזכירו שמו תחילה, אלא באמצע הדיבור, ועוד רואים שקודם נזכר שם ישראל שנקראו ראשית ואח"כ את הדיבור, ומזה נלמד ללכת אחר ענוותנותו של השי"ת ולא לרדוף אחר הכבוד!, וכותב אור החיים: דקדק לומר שני אתין: "אֵת הַשָּׁמַיִם וְאֵת הָאָרֶץ", לרבות כל הנמצא בעולם ולהיות שהנבראים הם רבים כי מלבד העשרה דברים הניכרים ונראים לעין כל, כמו שמנאום חז"ל (חגיגה יב) וזה לשונם עשרה דברים נברא ביום ראשון שמים וארץ אור וחושך תהו ובהו וגו' מים רוח ע"כ. מלבד אלו יש עוד בריות אחרים נעלמים ונבלעים בכוחות היסודות יש מהם ניכרים באמצעות ההתכה, יש מהם באמצעות ההרכבה, יש מהן בהשתנות הזמנים, יש מהם בכח היולי ורבו מלספור אשר לזה כללם הבורא בב' פרטים גדולים ועצומים בשמים ובארץ והם הב' ריבוים שריבה באומרו "אֵת הַשָּׁמַיִם וְאֵת הָאָרֶץ". ורצה באומ' בראשית על דרך אומרם ז"ל (זהר חדש בראשית ב ד) כי אלף עולמות נעלמים ברא ה' וקורין אותם ז"ל עלמין דכיסופין והם רמוזים בפסוק "הָאֶלֶף לְךָ שְׁלֹמה" ומעתה התחיל הכתוב בבי"ת כי האל"ף כבר קנתה מקומה שבא ברא אלף עולמות בשמה של אלף והתחיל בבי"ת לבראות העוה"ז להיות שישנו ג"כ בחשבון הבריאה שהם ב' שמים וארץ.

 

<BIG><SMALL><B>"וְהָאָרֶץ הָיְתָה תֹהוּ וָבהוּ וְחשֶׁךְ עַל-פְּנֵי תְהוֹם וְרוּחַ אֱלֹהִים מְרַחֶפֶת עַל-פְּנֵי הַמָּיִם" (א, ב)</B></SMALL></BIG>

   רבי יהודה בר סימון פתר הפסוק ואמר "וְהָאָרֶץ הָיְתָה תֹהוּ וָבהוּ" זה אדם הראשון שהיה ללמה ולא כלום. "וָבהוּ" זהו קין שבקש להחזיר את העולם לתהו ובהו. "וְחשֶׁךְ" זהו דורו של אנוש על שם (ישעיה כט, טו) "וְהָיָה בְמַחְשָׁךְ מַעֲשֵׂיהֶם וַיּאמְרוּ מִי ראֵנוּ וּמִי ידְעֵנוּ". "עַל-פְּנֵי תְהוֹם" זהו דור המבול שנאמר "בַּיּוֹם הַזֶּה נִבְקְעוּ כָּל-מַעְיְנוֹת תְּהוֹם" (בראשית ז, יא), "וְרוּחַ אֱלֹהִים מְרַחֶפֶת עַל-פְּנֵי הַמָּיִם" על שם (שם ח, א) "וַיַּעֲבֵר אֱלֹהִים רוּחַ עַל-הָאָרֶץ". ועוד רבי שמעון בן לקיש פתר הפסוק בעניין הגלויות  "וְהָאָרֶץ הָיְתָה תֹהוּ וָבהוּ" זהו גלות בבל שנאמר (ירמיה ד, כג) "רָאִיתִי אֶת-הָאָרֶץ וְהִנֵּה-תֹהוּ". "וָבהוּ" זה גלות מדי (אסתר ו, יד) "וַיַּבְהִלוּ לְהָבִיא אֶת-הָמָן". "וְחשֶׁךְ" זה גלות יון שהחשיכה עיניהם של ישראל בגזרותיהן, שהיתה אומרת להם כתבו על קרן השור שאין לכם חלק באלקי ישראל. "עַל-פְּנֵי תְהוֹם" זה גלות ממלכת הרשעה שאין להם חקר כמו התהום, מה התהום הזה אין לו חקר, אף הרשעים כן. "וְרוּחַ אֱלֹהִים מְרַחֶפֶת" זה רוחו של מלך המשיח (מדרש רבה).

<BIG><SMALL><B>"וַיַּרְא אֱלֹהִים אֶת-הָאוֹר כִּי-טוֹב וַיַּבְדֵּל אֱלֹהִים בֵּין הָאוֹר וּבֵין הַחשֶׁךְ" (א, ד).</B></SMALL></BIG>

   אמר ר' אלעזר (יומא לח:) אפי' בשביל צדיק אחד עולם נברא שנאמר "וַיַּרְא אֱלֹהִים אֶת-הָאוֹר כִּי-טוֹב", ואין "טוֹב" אלא צדיק שנאמר (ישעיה ג, י) "אִמְרוּ צַדִּיק כִּי-טוֹב", ואמר ר' אלעזר (חגיגה יב) אור שברא הקב"ה ביום הראשון אדם צופה בו מסוף העולם ועד סופו כיון שנסתכל הקב"ה בדור המבול ובדור הפלגה וראה שמעשיהם מקולקלים עמד וגנזו מהן שנאמר (איוב לח, טו) "וְיִמָּנַע מֵרְשָׁעִים אוֹרָם" ולמי גנזו, לצדיקים לעתיד לבוא. 

<BIG><SMALL><B>"וַיִּקְרָא אֱלֹהִים לָאוֹר יוֹם וְלַחשֶׁךְ קָרָא לָיְלָה וַיְהִי-עֶרֶב וַיְהִי-בקֶר יוֹם אֶחָד" (א, ה).</B></SMALL></BIG>

   שאל ר' זירא לרב יהודה (שבת עז:) מה הטעם שהעזים הולכים בראש העדר תמיד ואח"כ הולכים אחריהם הכבשים? ענה לו רב יהודה כבריתו של עולם שבתחילה היה חושך ואח"כ אור "וַיְהִי-עֶרֶב וַיְהִי-בקֶר יוֹם אֶחָד", כך העזים בדרך כלל הנן כהות צבע הולכות לפני הכבשים שהנם בדרך כלל בהירי צבע!.

<BIG><SMALL><B>"וַיֹּאמֶר אֱלֹהִים יְהִי רָקִיעַ בְּתוֹךְ הַמָּיִם וִיהִי מַבְדִּיל בֵּין מַיִם לָמָיִם" (א, ו).</B></SMALL></BIG>

   המים שהם למעלה מן הרקיע אינם מים הניתנים למשמש, אלא הם מים זכים ודקים הנקראים בלשון הקודש רוחניים, אבל מכל מקום חייבים להאמין כי יש מים מעל לרקיע וכן אמר דוד המלך: הללו שמי השמים והמים אשר מעל לשמים, ומיי הגיהנם מלוחים מחום השמים, כמו שתראה דוד מים העומד על האש ככל שמזקקים יותר נעשים מלוחים יותר, וזרם אחד היה יוצא מן התהומות וזרם אחד היה יוצא מן הגיהנם, ושניהם היו מתערבים בתוך זרם הבא מן התהום, אבל באותו רגע ממש נכנס הרקיע בתוך שניהם וזרם הגיהנם חוזר למקומו, כדי שלא יהפכו את המים למזיקים העלולים להרוג את כל מי שהיה שותה מהם, ובכל זאת אי אפשר היה שלא יהיו כלל מים מזיקים שגרם זרם זה של גיהנם, ומן הטעם הזה יש בעולם הרבה מים מרים, חוץ ממימי ארץ הקודש שכל מימיה בריאים ומביאים מרפא (מעם לועז,מהר"ם אשליך,ושבילי אמונה).

~ מעלת השלום

<BIG><SMALL><B>"וַיִּקְרָא אֱלֹהִים  לָרָקִיעַ שָׁמָיִם וַיְהִי עֶרֶב וַיְהִי בֹוקֶר יוֹם שֵׁנִי" (א, ח).</B></SMALL></BIG>

  

   חמש דברים קראן ה' כי אין אדם והם: אור וחושך ושמים וארץ וימים ואדם כן, (אבן עזרא). ועוד כותב הכלי יקר, שלא רצה ה' שיקרא בשם רקיע כי זה מורה על הפירוד והמחלוקת, מלשון "וירקעו פחי הזהב" (שמות לט ג), לרוקע הארץ (תהלים קלו ו) כי כל רקיע הוא מסך מבדיל בין שני דברים ומטעם זה לא נאמר "כי טוב" בשני, לפי שבו נברא המחלוקת, כי אן טובה כי אם במקום מציאת האחדות, ולכן נאמר בשלישי שני פעמים "כי טוב" אחת למלאכת יום השלישי ואחת למלאכת גמר המים שיש בו צד אחדות, שנאמר יקוו המים אל מקום אחד, ובעבור אחדות זה הזכיר כי טוב, אבל ביום השני אשר ממנו יוצא כל שינוי והוא התחלה לכל שינוי ומחלוקת לא נאמר בו כי טוב, ולא רצה ה' שיקרא בשם רקיע  המורה על מסך מבדיל, ובין אחים יפריד, ונקרא בשם שמים המורה על השלום, כי שמים נגזר מלשון אש ומים שעשו שלום בניהם ונתחברו ונעשה מהם שמים והיינו שאמרו חז"ל (אבות פ"ה מיז) כל מחלוקת שהיא לשם שמים וכו', רצה לומר מחלוקת שתכליתו השלום כהוראת שם מים, וק"ל.

<BIG><SMALL><B>"וַיֹּאמֶר אֱלֹהִים יִקָווּ הַמַּיִם מִתַּחַת הַשָּׁמַיִם אֶל מָקוֹם אֶחָד וְתֵרָאֶה הַיַּבָּשָׁה וֵיְהִי כֵן" (א, ט).</B></SMALL></BIG>

   וזה שיש לשפת הים חול, הטעם הוא כי לאחר שהמים נתפרדו, היו מסוגלים בכוחם לחזור ולכסות את העולם, אבל הקב"ה גער עליהם שלא יזוזו ממקומם ועשה חול גבול לשפת הים כדי שידעו כי עד כאן גבולם ולא יותר, ולכן אתם רואים כי כשיש סערה בים והגלים הם גדולים מאוד והם באים במרוצה גדולה והם רוצים להרוס את העולם, וכשבאים סמוך לחול הם נרתעים לאחוריהם בהכנעה גדולה, כי הם זוכרים את ציווי השם יתברך (מעם לועז בשם הזוהר).

<BIG><SMALL><B>"וַיִּקְרָא אֱלֹהִים לַיַּבָּשָׁה אֶרֶץ וּלְמִקְוֵה הַמַּיִם קָרָא יַמִּים וַיַּרא אֱלֹהִים כִּי טוֹב" (א, י).</B></SMALL></BIG>

   למה נקרא שמה ארץ, שרצתה לעשות רצון קונה, רבי נתן בשם רבי אחא ורבי ברכיה בשם רבי יצחק אמר "אני אל שדי" אני שאמרתי לשמים וארץ די שאלמלא כן היו מותחין והולכים עד עכשיו, "ולמקוה המים קרא ימים" אמר רבי יוסי בן חלפתא והלא ים אחד הוא ומה תלמוד לומר ימים ? אלא לא דומה דג העולה מעכו לעולה מצידון ולעולה מאספמיא (מדרש רבה).

<BIG><SMALL><B>"וַיֹּאמֶר אֱלֹהִים תַּדְשֵׁא הָאָרֶץ דֶּשֶׁא עֵשֶׂב מַזְרִיעַ זֶרַע עֵץ פְּרִי עֹשֶׂה פְּרִי וגו' (א, יא).</B></SMALL></BIG>

   תני בשם רבי נתן שלשה נכנסו לדין וארבעה יצאו חייבים ואלו הן: אדם, חוה, ונחש נכנסו לדין ונתקלקלה הארץ עימהן שנאמר (בראשית ג יז) "ארורה האדמה בעבורך" שתהא מעלה לך דברים ארורים כגון: יתושים, זבובים, פרעושים. וכותב הרב יהודה פתיה זצוק"ל (מנוחת יהודה) וז"ל הקדים המאציל הדשה והעשב לאילנות, כדי ללמד לאדם דעת, שאם יש לו קרקע בתולה ורוצה לנטועה, אל יטענה אילנות בתחילה כי לא יתקיימו כראוי, אלא בתחילה יזרע אותה עשבים וירקות, ואחר שתרגיל האדמה בירקות יטענה אילנות!, ע"כ. "עץ פרי" פירש רש"י, שיהיה טעם העץ כטעם הפרי, לפיכך כשנתקלל אדם על עונו נפקדה גם היא על עונה ונתקללה, ע"כ. ומכאן נלמד אנחנו ומה אם אדמה חטאה שאין בה שכל ואין לה רגשות ובכל זאת הקב"ה העניש אותה, כל שכן אנחנו שברוך השם יש לנו שכל ורגשות ולא עושים רצון הבורא, ומטעם זה נבין איזה עונש מגיע לנו והשם ברחמיו סולח לנו, ועוד רואים את ההפרשים לבין הזמן שחטאה הארץ לבין הזמן שהקב"ה העניש אותה שמסתמא חיכה לה שתעשה תשובה ותעשה רצונו, ולנו אף יותר מחכה הקב"ה שנחזר אליו, אבל נדע שכל האומר אחטא ואשוב אחטא ואשוב אין מספיקים בידו לעשות תשובה.

       

<BIG><SMALL><B>"וַתּוֹצֵא הָאָרֶץ דֶּשֶׁא עֵשֶׂב מַזְרִיעַ זֶרַע לְמִינֵהוּ וְעֵץ עשֶׂה-פְּרִי אֲשֶׁר זַרְעוֹ-בוֹ לְמִינֵהוּ וַיַּרְא אֱלֹהִים כִּי-טוֹב" (א, יב).</B></SMALL></BIG>

   רב אסי (חולין ס:) הקשה מפסוק לפסוק הסותרים לכאורה זה את זה שבפסוק האחד כתוב "וַתּוֹצֵא הָאָרֶץ דֶּשֶׁא" ביום השלישי, ובפסוק השני כתוב (בראשית ב) "וְכל שִׂיחַ הַשָּׂדֶה טֶרֶם יִהְיֶה בָאָרֶץ" בערב שבת, ומתרץ שזה מלמד שיצאו דשאים ועמדו על פתח קרקע עד שבא אדם הראשון ובקש עליהם רחמים וירדו גשמים וצמחו, ללמדך שהקב"ה מתאווה לתפלתן של צדיקים!.

<BIG><SMALL><B>"וַיּאמֶר אֱלֹהִים יְהִי מְארת בִּרְקִיעַ הַשָּׁמַיִם לְהַבְדִּיל בֵּין הַיּוֹם וּבֵין הַלָּיְלָה וְהָיוּ לְאתֹת וּלְמוֹעֲדִים וּלְיָמִים  וְשָׁנִים" (א, יד).</B></SMALL></BIG>

   רבי ברכיה בשם רבי סימון אמר שניהם נבראו להאיר שנאמר (בראשית א,טו) "וְהָיוּ לִמְאוֹרת" (שם שם, יז). "וְהָיוּ לְאתֹת" אלו שבתות, "וּלְמוֹעֲדִים" אלו שלש רגלים, "וּלְיָמִים" אלו ראשי חדשים, "וְשָׁנִים" זה קידוש שנים (מדרש רבה).

~ יש ענווה יש הכל

<BIG><SMALL><B>"וַיַּעַשׂ אֱלֹהִים אֶת-שְׁנֵי הַמְּארת הַגְּדלִים אֶת-הַמָּאוֹר הַגָּדל לְמֶמְשֶׁלֶת הַיּוֹם וְאֶת-הַמָּאוֹר הַקָּטן לְמֶמְשֶׁלֶת הַלַּיְלָה וְאֵת הַכּוֹכָבִים" (א,טז).</B></SMALL></BIG>

  

   רבי שמעון בן פזי הקשה (חולין ס:) כתיב "וַיַּעַשׂ אֱלֹהִים אֶת-שְׁנֵי הַמְּארת הַגְּדלִים", וכתיב בהמשך הפסוק "אֶת-הַמָּאוֹר הַגָּדל...וְאֶת-הַמָּאוֹר הַקָּטן". אמרה ירח לפני הקב"ה, רבש"ע אפשר לשני מלכים להשתמש בכתר אחד, אמר לה לכי ומעטי את עצמך. אמרה לפניו רבש"ע הואיל ואמרתי לפניך דבר הגון אמעיט את עצמי, אמר לה לכי ומשלי ביום ובלילה. אמרה לו "נר בצהרים אינו מאיר". אמר לה ימנו בך ישראל ימים ושנים, אמרה לו אי אפשר למנות ביום, אמר לה יקראו צדיקים בשמך: יעקב הקטן, שמואל הקטן, דוד הקטן, וראה שלא יישב דעתה אמר הקב"ה הביאו כפרה עלי שמיעטתי את הירח והיינו שאמר ר"ש בן לקיש מה נשתנה שעיר של ראש חודש שנאמר בו "לה'" אמר הקב"ה שעיר זה יהיה כפרה על שמיעטתי את הירח. ומכאן נבין כמה הקב"ה אוהב ענוה ושצריך כל אחד ואחד לחיות באמונה שבמקומו יושיבו אותו ואת שלו יתנו לו, וכמו שאמרו בגמ' (יומא לח) אמר בן עזאי בשמך יקראוך ובמקומך יושיבוך ומשלך יתנו לך אין אדם נוגע במוכן לחבירו ואין מלכות נוגעת בחברתה כמלוא הנימה.

<BIG><SMALL><B>"וְלִמְשׁל בַּיּוֹם וּבַלַּיְלָה וּלֲהַבְדִּיל בֵּין הָאוֹר וּבֵין הַחשֶׁךְ וַיַּרְא אֱלֹהִים כִּי-טוֹב" (א, יח).</B></SMALL></BIG>

   רצה לומר שכל מה שמסופר בפרשה זו לא היה יכול להיות טוב מכפי שהם, שכן אילו היתה השמש גדולה יותר מכפי שהיא או שהיתה קרובה יותר לאדמה היה חומה עצום עד שהיה שורף את העולם בקיץ, ואם היה מהלך השמש נמוך יותר היו מושמדים צמחי האדמה בזמן שהיא בצפון ובחורף היה הקור רב יותר בזמן שהיא בדרום, וכך הדבר בשאר המזלות שכולם במקומם המדויק, (מעם לועז בשם מהריא די"ז).

~ מה התועלת במזיקים?

<BIG><SMALL><B>"וַיּאמֶר אֱלֹהִים יִשְׁרְצוּ הַמַּיִם שֶׁרֶץ נֶפֶשׁ חַיָּה וְעוֹף יְעוֹפֵף עַל-הָאָרֶץ עַל-פְּנֵי רְקִיעַ הַשָּׁמָיִם" (א, כ).</B></SMALL></BIG>

   תדע ששום בריה לא ברא הקב"ה לחינם ולכל בריה יש את תפקידה וכמו שאמר רב יהודה (שבת עז:) כל מה שברא הקב"ה בעולמו, לא ברא דבר אחד לבטלה, ברא שבלול לכתית (לרפא הפצע), ברא זבוב לצירעה (לעקיצת צירעה), ברא יתוש לנחש (לנשיכתו), ונחש לחפפית (מן שחין), וסממית (עכביש) לעקרב (לעקיצת עקרב), ואת כל הבריות האלה צריכים לכתוש אותם ולשים על הפצע, הרי לנו כמה יצורים הנראים כחסרי תועלת ובאמת צריכים אותם לרפואה, וכן ראינו שהיתוש ניקר במוחו של טיטוס עד שמת, וכותב המהרש"א (שם) ולגבי צרעה, נחש, עקרב וחפפית שהם מזיקין לא הוצרך לומר בהם טעם דודאי נבראו להזיק ולייסר בהם הבריות.

~ התנינם הגדולים

<BIG><SMALL><B>"וַיִּבְרָא אֱלֹהִים אֶת-הַתַּנִּינִם הַגְּדלִים וְאֵת כָּל-נֶפֶשׁ הַחַיָּה הָרמֶשֶׂת אֲשֶׁר שָׁרְצוּ הַמַּיִם לְמִינֵהֶם וְאֵת כָּל-עוֹף כָּנָף לְמִינֵהוּ וַיַּרְא אֱלֹהִים כִּי-טוֹב" (א, כא).</B></SMALL></BIG>

   הגמ' אומרת (בכורות ח) כל שתשמישו (כגון פנים אל פנים או פנים אל גב) ועיבורו (זמן עיבורו) שווה, יולדים ומגדלין (מניקים) זה מזה ואומרת הגמרא הדולפנין פרין ורבין כבני אדם (מבני אדם), פירש רש"י שאם בא אדם עליהם מתעברות הימנו. (מה שנקרא אצלנו בת ים), ועוד נדע התנינים הגדולים האמורים בפסוק (דהיינו לויתן כמו שפירש רש"י) הרי זה דבר קטן ומשחק אצל הקב"ה כדכתיב (תהלים קד) "לִוְיָתָן זֶה יָצַרְתָּ לְשַׂחֶק-בּוֹ", ואמר רב יהודה אמר רב (ב"ב עד) כל מה שברא הקב"ה בעולמו זכר ונקבה בראם אף לויתן נחש בריח (הוא לויתן זכר וזקוף הוא כבריח), ולויתן נחש קלתון (לויתן נקבה שמקיף את העולם), זכר ונקבה בראם ואלמלי נזקקין זה לזה (כלומר שאם יפרו וירבו) מחריבין כל העולם כולו, מה עשה הקב"ה סירס את הזכר והרג את הנקבה ומלחה לצדיקים לעתיד לבא שנאמר (ישעיה כז, א) "וְהָרַג אֶת-הַתַּנִּין אֲשֶׁר בַּיָּם", ומסופר מעשה (שם) ברבי אליעזר ורבי יהושע שהיו באין בספינה והיה ר' אליעזר ישן ור' יהושע נעור, 

נזדעזע ר' יהושע, וננער ר' אליעזר א"ל מה זה יהושע מפני מה נזדעזעת א"ל מאור גדול ראיתי בים. אמר לו שמא עיניו של לויתן ראית, ועוד מעשה (שם עג:) שאמר רבה בר בר חנה, פעם אחת הייתי הולך בספינה וראיתי דג שנכנס בנחיריו שרץ קטן (והוא נקרא כלבית שאימתו מטלת על לויתן) ומת הדג ודחוהו המים והשליכו ליבשה כדרך הים שאינו סובל דבר מת, ונחרבו ממנו ששים כרכים (ערים) לפי שהים השליכו  עליהם ושברם כלם שהיה גדול כל כך, ובעוד שהיה הדג הזה לח, אכלו ממנו ששים כרכים וששים כרכים אחרים, שהיו רחוקים משם, מלחו ממנו ונשאוהו למקומם ומן עין אחת שלו לקחו שמן שלש מאות חבית, וכשחזרנו במקום הזה אחר שנים עשר חודש, ראינו שהיו מנסרים מן העצמות שלו ועשו כמו צל וישבו בה לבנות את הכרכים שהפיל אותם מתחילה, ועוד מעשה (שם) שאמר רבה בר בר חנה פעם אחת היינו הולכים בספינה וראינו דג שהיה חול נקבץ על גבו והיה צומח עליו עשבים, סברנו שזה הוא מקום יבשה כמו איי הים ועלינו עליו, ואפינו ובשלנו עליו וכשהיה האש מתחמם עליו  נתהפך הוא ואם לא היתה לנו תכף ספינה לשבת עליהם היינו נטבעים בים.

<BIG><SMALL><B>"וַיְבָרֶךְ אתָם אֱלֹהִים לֵאמר פְּרוּ וּרְבוּ וּמִלְאוּ אֶת-הַמַּיִם בַּיַּמִּים וְהָעוֹף יִרֶב בָּאָרֶץ" (א, כב).</B></SMALL></BIG>

   מאחר שכל העולם ומלואו לא נברא אלא לצורך האדם שיהיה לו מזון ומחיה בשפע ובכך יוכל לעבוד את השם יתברך עבודה שלימה, לכן נתברכו הדגים והעופות שהם מאכלים בריאים ואינם גורמים שום סכנה בעוד שהבהמות ושאר החיות, אף על פי שגם הם נאכלים, לא נתברכו, מפני שהם גורמים נזקים, אחרים בקרניהם ואחרים ברגליהם וכיוצא בהם (מעם לועז, מהר"ם אלשיך).

~ בריאת החיות

<BIG><SMALL><B>"וַיַּעַשׂ אֱלֹהִים אֶת-חַיַּת הָאָרֶץ לְמִינָהּ וְאֶת-הַבְּהֵמָה לְמִינָהּ וְאֵת כָּל-רֶמֶשׂ הָאֲדָמָה לְמִינֵהוּ וַיַּרְא אֱלֹהִים כִּי-טוֹב" (א, כה).</B></SMALL></BIG>

   והאדם ידע כשהקב"ה ברא את החיות הכל היה מכון ומדויק וכל אבר וגיד במקומו נמצא, ולכל דבר יש סיבה, כמו שהגמ' אומרת (שבת עז:) שאל ר' זירא את רב יהודה מה הטעם שהכבשים מכוסים מאחוריהם באליה שלהם, והעזים לא מכוסים (מפני שאין להם אליה), אמר לו מפני שאלו הכבשים שאנו מתכסים מהם בלבישת צמרם, אז הם גם מכוסים ואלו העזים שאין להם צמר ואנו לא מתכסים מהם אז גם הם לא מכוסים, ועוד שאל אותו מה הטעם זנבו של הגמל קטן? אמר לו מפני שדרכו לאכול קוצים הוצרך זנבו להיות קצר, כדי שהקוצים לא ידבקו בו ולא יפצע. ועוד שאל אותו מה הטעם שזנבו של השור ארוך אמר לו מפני שהוא דר במקומות לחים והוא צריך זנב ארוך כדי להבריח בו את היתושים המצויים שם. ועוד שאל אותו מה הטעם שהקרניים (מחושים) של נמלה (ארבה) רכים הם? אמר לו מפני שהיא דרה בין עצי ערבה שענפיהם קשים ואילו היתה הקרן קשה כשתתקל בעץ תעקר קרנו ואז היא תתעוור, כמו שאמר שמואל הרוצה  לסמא את הארבה (נמלה) יעקור את קרניו. ועוד שאל אותו מה הטעם כאשר התרנגול עוצם את עיניו עולה העפעף התחתון על העליון? אמר לו מפני שדרכו לישן בלילה בגובה קרשים וקורות מקום שהעשן עולה ואילו היו עפעפיו העליונים מכסים את התחתונים כשאר בעלי החיים היה העשן נכנס לתוך עיניו ומעוורו. וכך גם בבני אדם לכל אבר יש את מקומו הראוי לו.

~ "דמותו של הקב"ה

<BIG><SMALL><B>"וַיּאמֶר אֱלֹהִים נַעֲשֶׂה אָדָם בְּצַלְמֵנוּ כִּדְמוּתֵנוּ וְיִרְדּוּ בִדְגַת הַיָּם וּבְעוֹף הַשָּׁמַיִם וּבַבְּהֵמָה וּבְכָל-הָאָרֶץ וּבְכָל-הָרֶמֶשׂ הָרמֵשׂ עַל-הָאָרֶץ" (א, כו).</B></SMALL></BIG>

   לפי פשט הכתוב נראה שיש למאציל צלם ודמות, וכן משמע מפסוק "שׁפֵךְ דַּם הָאָדָם בָּאָדָם דָּמוֹ יִשָּׁפֵךְ כִּי בְּצֶלֶם אֱלֹהִים עָשָׂה אֶת-הָאָדָם" (בראשית ט, ו), וגם בפרקי אבות (ג, יד) אמרו חביב אדם שנברא בצלם וכו'. הרי שגם רז"ל הבינו דברים כפשוטן וכן כתב רש"י ז"ל שם, וזה לשונו חיבבו שבראו בצלם עצמו שנאמר "כִּי בְּצֶלֶם" וכו' וכל המפטפט ודורשו לצד אחר נזרקה בו אפיקורסות. עכ"ל. ואם כן קשה היכי אמרינן בשלשה עשר עיקרים (רמב"ם יסודי התורה פרק א' הל' ח) שאין לו גוף ואין לו דמות הגוף וכן הנביא אומר "וּמַה-דְּמוּת תַּעַרְכוּ לוֹ" (ישעיה מ, יח) "וְאֶל-מִי תְדַמְּיוּנִי וְאֶשְׁוֶה" (שם מ, כה), ומה שנראה לעניות דעתי בישוב זה, והוא כי כאשר ברא המאציל את העולם, היה צופה ומביט שעתיד אח"כ לדבר עם אדם הראשון ועם חוה ועם אבות העולם ועם הנביאים, ואיך אפשר לדבר עימהם ולא תפרח נשמתם מהם, ומקרא מלא בתורה: "כִּי לֹא-יִרְאַנִי הָאָדָם וָחָי" (שמות לג,כ) ולכן גזרה חכמתו יתברך להתלבש בדמות וצלם, ולצמצם אורו בתוכו בזמן שמתגלה למטה בעולם הזה, כדי שעל ידי כך יהיו הנביאים יכולים לשאת את דברי קדשו ולא תפרח נשמתם ומטעם זה אפילו היה יתברך מדבר עם משה רבינו ע"ה פנים בפנים, עם כל זה לא היה מדבר איתו כי אם בהתלבשו בזה המלבוש הנקרא צלם או דמות, או תמונה, ולכן התפלל משה רבינו ע"ה אח"כ ואמר "הַרְאֵנִי נָא אֶת-כְּבדֶךָ" (שמות לג, יח) שרצה לראות את השכינה מבלי זה המלבוש והשיב לו: "כִּי לֹא-יִרְאַנִי הָאָדָם וָחָי". והנה מן הראוי היה שלא יהיה שום נברא בעולם להיות נוצר ונעשה בדמות הצלם, והדמות שבחר לו יתברך להתלבש בו, יען כי הוא מלבוש מלכו של עולם המיוחד אליו לצאת בו ממקומו, אך הוא יתברך חיבב את האדם ויצר את האדם בצלמו, בצלם דמות תבניתו על דרך שאמר הכתוב "אִישׁ אֲשֶׁר הַמֶּלֶךְ חָפֵץ בִּיקָרוֹ. יָבִיאוּ לְבוּשׁ מַלְכוּת אֲשֶׁר לָבַשׁ-בּוֹ הַמֶּלֶךְ" (אסתר ו, ז-ח) ולכן לא נברא האדם כי אם ביום השישי, אחר גמר כל הברואים כולם, כי בכל אותם חמשת הימים היה חס יתברך לברוא דמות צלמו. (הרב יהודה פתייה זצוק"ל-מנוחת יהודה).

<BIG><SMALL><B>"וַיְבָרֶךְ אתָם אֱלֹהִים וַיּאמֶר לָהֶם אֱלֹהִים פְּרוּ וּרְבוּ וּמִלְאוּ אֶת-הָאָרֶץ וְכִבְשֻׁהָ וּרְדוּ בִּדְגַת הַיָּם וּבְעוֹף הַשָּׁמַיִם וּבְכָל-חַיָּה הָרמֶשֶׂת עַל-הָאָרֶץ" (א, כח).</B></SMALL></BIG>

   כותב ספר החינוך (מצוה א) וז"ל: בראשית יש בה מצות עשה אחת והיא מצות פריה ורביה שנאמר "וַיְבָרֶךְ אתָם אֱלֹהִים וַיּאמֶר לָהֶם אֱלֹהִים פְּרוּ וּרְבוּ" משרשי המצוה הזו כדי שהעולם יהיה מיושב (גיטין מא) שהשם ברוך הוא חפץ בישובו כדכתיב "לֹא-תֹהוּ בְרָאָהּ לָשֶׁבֶת יְצָרָהּ" (ישעיה מה, ח) והיא מצוה גדולה שבסיבתה מתקיימות  כל המצוות בעולם כי לבני אדם נתנו ולא למלאכי השרת (ברכות כה, ב), עכ"ל.

<BIG><SMALL><B>"וַיַּרְא אֱלֹהִים אֶת-כָּל-אֲשֶׁר עָשָׂה וְהִנֵּה-טוֹב מְאד וַיְהִי-עֶרֶב וַיְהִי-בקֶר יוֹם הַשִּׁשִּׁי" (א, לא).</B></SMALL></BIG>

   במדרש בתורתו של ר' מאיר כתוב "טוֹב מְאד" - מאוד זה המוות, נ"ל כי באמת לצדיקים שהשלימו נפשם בוודאי טוב מאד זה המוות, יפה שעה אחת של קורת רוח בעולם הבא מכל חיי העולם הזה, אחר שחיו בתשובה ומעשים טובים כל ימי חייו (כתב סופר). ועוד "יוֹם הַשִּׁשִּׁי" ה' יתרה למה לי? אמר ריש לקיש מלמד שהתנה הקב"ה תנאי עם מעשה בראשית ואמר להם, אם ישראל מקבלין את התורה אתם מתקיימין, ואם לאו אני מחזיר אותם לתהו ובהו (שבת פח).

~ בשבח השבת 

<BIG><SMALL><B>"וַיְכַל אֱלֹהִים בַּיּוֹם הַשְּׁבִיעִי מְלַאכְתּוֹ אֲשֶׁר עָשָׂה וַיִּשְׁבּת בַּיּוֹם הַשְּׁבִיעִי מִכָּל-מְלַאכְתּוֹ אֲשֶׁר עָשָׂה.  וַיְבָרֶךְ אֱלֹהִים אֶת-יוֹם הַשְּׁבִיעִי וַיְקַדֵּשׁ אתוֹ כִּי בוֹ שָׁבַת מִכָּל-מְלַאכְתּוֹ אֲשֶׁר-בָּרָא אֱלֹהִים לַעֲשׂוֹת" (ב, ב-ג).</B></SMALL></BIG>

   אמר רב המנונא (שבת קיט:) כל המתפלל בערב שבת ואומר "וַיְכֻלּוּ" מעלה עליו הכתוב כאילו נעשה שותף להקב"ה במעשה בראשית, שנאמר: "וַיְכֻלּוּ הַשָּׁמַיִם". אל תקרא ויכולו, אלא ויכלו. וכיון שיום השבת הוא יום קדוש צריכים לדעת כיצד לנצל אותו, ואמר ר' חסדא אמר מר עוקבא כל המתפלל בערב שבת ואומר "וַיְכֻלּוּ" שני מלאכי השרת המלוין לו לאדם מניחין ידיהם על ראשו ואומרים לו: "וְסָר עֲוֹנֶךָ וְחַטָּאתְךָ תְּכֻפָּר" (ישעיה ו). תניא ר' יוסי בר יהודה אומר שני מלאכי השרת מלווין לו לאדם בערב שבת מבית הכנסת לביתו אחד טוב ואחד רע, וכשבא לביתו מצא נר דלוק ושלחן ערוך ומיטתו מוצעת, מלאך טוב אומר: יהי רצון שתהא לשבת האחרת כך ומלאך רע עונה אמן בעל כורחו, ואם לאו מלאך רע אומר יהי רצון שתהא לשבת האחרת כך ומלאך טוב עונה אמן בעל כורחו. ומעלת השבת כל כך גדולה שאמר אביי לא חרבה ירושלים אלא בשביל שחללו בה את השבת. וכתב המהרח"ו בשער הכוונות (חלק ב ע"מ כו), שראוי לאדם לטעום התבשילים מערב שבת, אם הם טובים למאכל, או שמא חסרים מלח או תבלין. ושזה כמכין סעודה למלך שטועם התבשילים אם הם טובים או חסרים תבלין כדי שיתקנם, וזה הוראה שמקבל את האורח בסבר פנים יפות. וזה סוד "טועמיה חיים זכו" וכו'. וכן כל הטועם תבשילו בערב שבת  זובה לחיים עליונים,ע"כ. וביום השבת צריכים ללבוש בגדים מיוחדים, שאומרת הגמרא (שבת קיג) על הפסוק (ישעיה נח) "וכבדתו מעשות דרכיך" שלא יהא מלבושך של שבת כמלבושך של חול, כמו שקרא רבי יוחנן לבגדיו מכובדתי (פי' רש"י שמכבדין בעליהן), אומנם כתב מרן הרב עובדיה יוסף שליט"א (הליכות עולם ח' ג, ע"מ סא) שאף על פי  שדעת המקובלים שיש ללבוש בשבת בגדים לבנים, בזמן הזה שכל גדולי ישראל נוהגים ללבוש חליפות שחורות, אין לשנות מן המנהג, ויחיד המשנה ולובש בגדים לבנים, לא יפה עושה, דהוי כחתן בן אבלים, וכתב הרב בהערות שהעושה כן אין לך יוהרא גדולה מזו, וראוי לנדותו, והעושה כן יצא שכרו בהפסדו, ושב ואל תעשה עדיף. ע"כ.   	   

<BIG><SMALL><B>"אֵלֶּה תוֹלְדוֹת הַשָּׁמַיִם וְהָאָרֶץ בְּהִבָּרְאָם בְּיוֹם עֲשׂוֹת ה' אֱלֹהִים אֶרֶץ וְשָׁמָיִם" (ב, ד).</B></SMALL></BIG>

   ובמה שאמר ב "ה" בראם מרומז שכל העולם כולו ברא הקב"ה בלי עמל ויגיעה כלל, כמו שאפשר לבטא את האות ה"א, בלי כל תנועת הלשון, כך היתה קלה בריאת העולם לפני הקב"ה, וגם יש פתח לה"א ואל יחשוב האדם שמן השמים יכריחו אותו להיות טוב, ולכן יש פתח בה"א  לומר לנו: עשו מה שתרצו ואיש לא יאמר לכם אל תעשו אבל אתם עתידים ליתן את הדין בעולם הבא, ואמרו חכמנו ז"ל בזכות אברהם אבינו נברא העולם, כי האותיות "בְּהִבָּרְאָם" הם אותיות באברהם. רוצה לומר שהעולם מתקיים על גמילות חסדים וטובה שאחד עושה עם חברו. ולפי שאברהם אבינו בעל חסד ותמיד היה אוהב לעשות טובה עם אנשים, לכן תלה הכתוב הדבר בו,

(מעם לועז בשם המפרשים).

<BIG><SMALL><B>"וְאֵד יַעֲלֶה מִן-הָאָרֶץ וְהִשְׁקָה אֶת-כָּל-פְּנֵי הָאֲדָמָה" (ב, ו).</B></SMALL></BIG>

   "וְאֵד יַעֲלֶה", וסמיך ליה "וַיִּיצֶר ה' אֱלֹהִים אֶת-הָאָדָם עָפָר מִן-הָאֲדָמָה" (ב, ז) ורצונו לומר כאשה שמגבלת עיסתה במים ואח"כ נוטלת חלה, מלמד שאדם הראשון נקרא חלתו של עולם וגרמה לו חוה מיתה. לפיכך תשמור מצות חלה. ועוד, תניא אדם הראשון דמו של עולם שנאמר "וְאֵד יַעֲלֶה מִן-הָאָרֶץ" וגרמה לו חווה מיתה לפיכך מסרו מצות נידה לאישה (ירושלמי שבת פ"ב ה"ו).

<BIG><SMALL><B>"וַיִּיצֶר ה' אֱלֹהִים אֶת-הָאָדָם עָפָר מִן-הָאֲדָמָה וַיִּפַּח בְּאַפָּיו נִשְׁמַת חַיִּים וַיְהִי הָאָדָם לְנֶפֶשׁ חַיָּה" (ב, ז).</B></SMALL></BIG>

   דרש רב נחמן בר רב חסדא (ברכות סא) מאי דכתיב "וַיִּיצֶר ה'  אֱלֹהִים אֶת-הָאָדָם" בשני יודי"ן?, אלא שני יצרים ברא הקב"ה אחד יצר טוב ואחד יצר רע, וגם אמר ר' שמעון בן פזי: אוי לי מיוצרי ואוי לי מיצרי, וגם אמר ר' ירמיה בן אלעזר דו פרצופין  ברא הקב"ה באדם הראשון (ומתחלתו היה אחד מלפניו ואחד מאחוריו) שנאמר: "אָחוֹר וָקֶדֶם צַרְתָּנִי" (תהילים קלט, ה). ואמר ר' יוסי (תענית כב:) אין היחיד רשאי לסגף את עצמו בתענית שמא יצטרך לבריות ואין הבריות מרחמות עליו אמר רב יהודה אמר רב מה הטעם של ר' יוסי דכתיב "וַיְהִי הָאָדָם לְנֶפֶשׁ חַיָּה", נשמה שנתתי לך החייה.

~ מעלת אדם הראשון

<BIG><SMALL><B>"וַיִּקַּח ה' אֱלֹהִים אֶת-הָאָדָם וַיַּנִּחֵהוּ בְגַן-עֵדֶן לְעָבְדָהּ וּלְשָׁמְרָהּ" (ב, טו).</B></SMALL></BIG>

   מפסוק זה נראה שחכמה יתרה היתה לו לאדם הראשון עד שסמך עליו יתברך וציוה עליו לעבוד את הגן ולעשות בו את כל עבודתו. ופעמים יצטרך גם לצאת מחוץ לגן להביא נחושת וברזל לכלי מלאכתו, כי לא מצינו שנאסר לו לאדם לצאת לאיזה צורך מחוץ לגן ולחזור אחר כך לגן, כי כל העולם כולו היה ברשותו. מכל זה נראה שהיה לו לאדם דעת גדולה וחכמה ותבונה להכיר בטוב האילנות ובנטיעתם ובגידולם כאדם הרגיל בהם משנים קדמוניות, כי לא ימסור יתברך את גן עדנו ביד איש פתי וחסר לב, וגם הוא קרא שמות לבעלי החיים לכל אחד ואחד כפי הנאות והראוי לו אף על פי שהיו מינים רבים עד אין מספר ולזכר קרא שם בנפרד ולנקבה שם בנפרד וכל זה היה בזמן מועט, בשיעור שעה אחת בלבד כנזכר בגמ' (סנהדרין לח:), וגם מצינו שציוהו יתברך שלא לאכול מעץ הדעת, והפחידו במיתה אם יעבור על מצותו, ואם לא היה בו דעת גדולה חוץ מן הטבע איך היה מזכיר מהי מיתה ומה צער יש בה, כי עדיין לא מת שום נברא בעולם טרם זה ואיך מפחידו במה שאינו מכיר ומאחר שכך הוא, אם כן ראוי להבין מה נתחדש להם אחר כך באכלם מעץ הדעת טוב ורע, אבל  הביאור הוא, כי  טרם אכילתם מעץ הדעת, לא היתה להם דעת כי אם מצד הטוב בלבד, כדעת צבא מרום ואינם יודעים לעשות רע כלל, לא בפועל, לא במחשבה, לא בהרהור ולכן היו ערומים ולא מתבוששים כי אין עולה על ליבם שום דבר רע ולא היה להם שום הפרש בין אברי המשגל לבין הכפות ידיים והפנים וכמ"ש הרמב"ן ז"ל בפסוק ט' יעויין שם, ואין לתמוה על זה, כי גם בדורות הראשונים היה נמצא כזה כמו שמצינו (במס' ברכות דף כ) ברב גידל שהיה יושב בשערי הטבילה. וגם בדורות אלה ימצאו כמה אנשים טהורי לב שאפילו אם רואים נשים יפהפיות או פרוצות, אינם באים לידי הרהור כלל, אם אין אותן הנשים מתגרות בהם!

(הרב יהודה פתייה - מנחת יהודה).

~ זיווגו של האדם

<BIG><SMALL><B>"וַיּאמֶר ה' אֱלֹהִים לֹא-טוֹב הֱיוֹת הָאָדָם לְבַדּוֹ אֶעֱשֶׂה-לּוֹ עֵזֶר כְּנֶגְדּוֹ" (ב, יח).</B></SMALL></BIG>

   ובעוונותינו הרבים אנו רואים אנשים ונשים שהגיעו לגיל 30-40 ועדין לא התחתנו בטענה שעדין לא מצאו את האשה הנכונה, ובודאי שצריך הרבה סיעתא דשמיא למצוא את האישה המתאימה הן ברוחניות והן בגשמיות, אולם צריך כל אחד לדעת שאין שום אדם מושלם בעולם וצריך להתפשר בכל דבר ודבר, ולא לחינם אמרו רבותינו במשנה (אבות ה, כב) בן שמונה עשרה לחופה. ואמר רב נחמן אמר שמואל (יבמות סב) אף על פי שיש לו לאדם כמה בנים אסור לעמוד בלא אשה שנאמר "לֹא-טוֹב הֱיוֹת הָאָדָם לְבַדּוֹ", ועוד אמר ר' חנילאי  כל אדם שאין לו אשה שרוי בלא שמחה, בלא ברכה, בלא טובה. וכתב מר"ן בש"ע (אבן העזר סימן א) יתברך שמו של הקדוש ברוך הוא שהוא חפץ בטוב בריותיו שידע שאין טוב לאדם להיות לבדו ועל כן עשה לו עזר כנגדו ועוד כי כוונת הבריאה באדם כדי לפרות ולרבות וזה אי אפשר בלא העזר ועל כן צוהו לדבק בעזר שעשה לו, לכך חייב כל אדם לישא אישה כדי לפרות ולרבות שכל מי שאינו עוסק בפריה ורביה כאילו שופך דמים דכתיב: "לֹא-טוֹב הֱיוֹת הָאָדָם לְבַדּוֹ" (בראשית ט, ו) וסמיך ליה: "וְאַתֶּם פְּרוּ וּרְבוּ" (שם שם, ז) וכאילו ממעט  הדמות דכתיב (שם) "כִּי בְּצֶלֶם אֱלֹהִים עָשָׂה אֶת-הָאָדָם. וְאַתֶּם פְּרוּ וּרְבוּ", וגורם לשכינה שתסתלק מישראל וכל מי ששרוי בלא אשה שרוי בלא ברכה, בלא טובה, בלא דירה, בלא תורה, בלא חומה, בלא שלום ואמר רבי אלעזר כל מי שאין לו אשה אינו אדם, וכיון שנשא אשה עוונותיו מתפקקים שנאמר "מָצָא אִשָּׁה מָצָא טוֹב וַיָּפֶק רָצוֹן מה'" (משלי יח, כב).

<BIG><SMALL><B>"וַיַּפֵּל ה' אֱלֹהִים תַּרְדֵּמָה עַל-הָאָדָם וַיִּישָׁן וַיִּקַּח אַחַת מִצַּלְעתָיו וַיִּסְגּר בָּשָׂר תַּחְתֶּנָּה" (ב, כא).</B></SMALL></BIG>

   פי' רש"י: כשהביאן, הביאן לפניו כל מין ומין זכר ונקבה. אמר: לכלם יש בן זוג ולי אין בן זוג, מיד: "וַיַּפֵּל", ונראה לומר לעניות דעתי כמו שאמרו חז"ל אין חבוש מתיר עצמו מבית האסורים שהנה זה פלא לכולם מצא זוג חוץ מלעצמו, וזה מכיון שאת זיווגו של האדם לא ניתן לבחירה ע"י האדם אלא רק ע"י הקב"ה שיודע בדיוק מה לתת ומתי לתת, ובגלל זה שייך כאן שהקב"ה יבחר לו את הבת זוג. ועיין בסנהדרין (לט.)

~ הצנִעות שבאישה

<BIG><SMALL><B>"וַיִּבֶן ה' אֱלֹהִים אֶת-הַצֵּלָע אֲשֶׁר-לָקַח מִן-הָאָדָם לְאִשָּׁה וַיְבִאֶהָ אֶל-הָאָדָם" (ב, כב).</B></SMALL></BIG>

   ר' יהושע דסכנין בשם ר' לוי אמר "וַיִּבֶן" כתיב, התבונן מאין לבראתה. אמר לא אברא אותה מן הראש שלא תהיה מיקרת ראשה (גאוותנית), לא מן העין שלא תהיה סקרנית, ולא מן האוזן שלא תהא צייתנית, ולא מן הפה שלא תהא דברנית ולא מן הלב שלא תהא קנאית, ולא מן היד שלא תהא ממשנית, ולא מן הרגל שלא תהא פרסנית (יצאנית), אלא ממקום שהוא צנוע באדם, שאפילו בשעה שאדם עומד ערום אותו המקום מכסה. ועל כל אבר ואבר שהיה בורא בה, היה אומר לה: תהא אשה צנועה, אשה צנועה (בראשית רבה). על כן ידעו הנשים כמה צריכים להיזהר בצניעות, שבתו של גדול הדור ר' יוחנן דקדקה בפסיעותיה ושמו אותה באוהל של זולות (ע"ז יח), וכן אמר ר' יונתן (מגילה י:) כל כלה שהיא צנועה בבית חמיה, זוכה ויוצאין ממנה מלכים ונביאים.

<BIG><SMALL><B>"וַיּאמֶר הָאָדָם זאת הַפַּעַם עֶצֶם מֵעֲצָמַי וּבָשָׂר מִבְּשָׂרִי לְזאת יִקָּרֵא אִשָּׁה כִּי מֵאִישׁ לֻקֳחָה-זּאת" (ב, כג).</B></SMALL></BIG>

   א"ר אלעזר (יבמות סג) מאי דכתיב "זאת הַפַּעַם עֶצֶם מֵעֲצָמַי וּבָשָׂר מִבְּשָׂרִי", מלמד שבא אדם על כל בהמה וחיה ולא נתקררה דעתו עד שבא על חוה. אבל המהרש"א בשם בעל הנצחון פירש שאין זה כמשמעו שבא עליהם בתשמיש שאי אפשר כו', אלא לפי שלא היה לו זוג היה חפץ לחפש ולבדוק בכל המינים אם ימצא עוד מין א' בלא עזר וכיון שלא מצא לא נתקררה דעתו.

~ הנהגה לבעל

<BIG><SMALL><B>"עַל-כֵּן יַעֲזָב-אִישׁ אֶת-אָבִיו וְאֶת-אִמּוֹ וְדָבַק בְּאִשְׁתּוֹ וְהָיוּ לְבָשָׂר אֶחָד" (ב, כד).</B></SMALL></BIG>

   וכן כשהאדם נפרד מהורים אחרי שגידלו אותו במסירות נפש 20 שנה, זה קצת קשה "לעזוב" אותם ולהיות עם אשתו ופעמים אף להקשיב לה ולא להם. והנה הקב"ה ראה שיכול לקרות "תקלות" כאלה והוצרך להגיד "עַל-כֵּן יַעֲזָב-אִישׁ אֶת-אָבִיו וְאֶת-אִמּוֹ וְדָבַק בְּאִשְׁתּוֹ וְהָיוּ לְבָשָׂר אֶחָד" ומורנו ורבנו הרב בנימין שהר שליט"א תמיד אומר שבשנה הראשונה שמים שלט על הבית: "סכנה כאן בונים". וישנם כאלה שפעמים זוכים לאישה טובה ופעמים לא זוכים כמו שאמר רבי אלעזר (יבמות סג) מאי דכתיב "אֶעֱשֶׂה-לּוֹ עֵזֶר כְּנֶגְדּוֹ" (ב, יח): זכה עוזרתו, לא זכה כנגדו. ופעם מצא ר' יוסי את אליהו. אמר לו כתוב: "אֶעֱשֶׂה-לּוֹ עֵזֶר" במה אשה עוזרת לאדם? אמר לו: אדם מביא חיטין, חיטין כוסס? פשתן, פשתן לובש? לא! נמצאת מאירה עיניו ומעמידתו על רגליו, וכמו כן חייבים שיהיה לזוג דעת תורה שכל שאלה שיש להם לשאול יתייעצו עם הרב וה' לא ימנע טוב להולכים בתמים!. (עיין בהסכמה בתחילת הספר של מורנו הרב חיים רבי שליט"א בעניין זה)

~ צורת הנחש

<BIG><SMALL><B>"וְהַנָּחָשׁ הָיָה עָרוּם מִכּל חַיַּת הַשָּׂדֶה אֲשֶׁר עָשָׂה ה' אֱלֹהִים וַיּאמֶר אֶל-הָאִשָּׁה אַף כִּי-אָמַר אֱלֹהִים לֹא תֹאכְלוּ מִכּל עֵץ הַגָּן" (ג, א).</B></SMALL></BIG>

   שהיה ערום בתחבולות שאמר הנחש (ירושלמי קידושין פ"ד ה"א) יודע אני שאמר הקב"ה "כִּי בְּיוֹם אֲכָלְךָ מִמֶּנּוּ מוֹת תָּמוּת" (ב, יז) אלא הריני הולך ומרמה בהם והן אוכלים ונענשים ואני יורש את הארץ לעצמי. וכותב הזהר הקדוש (קונטרס מתוק מדבש- מאמרי ירח האיתנים) כי הנחש הקדמוני היה גדול כעין גמל, כי בשעה שפיתה השטן את אדם הראשון לאכול מעץ הדעת, היה רוכב על נחש שהיה גדול כעין גמל.

<BIG><SMALL><B>"וַתֵּרֶא הָאִשָּׁה כִּי טוֹב הָעֵץ לְמַאֲכָל וְכִי תַאֲוָה-הוּא לָעֵינַיִם וְנֶחְמָד הָעֵץ לְהַשְׂכִּיל וַתִּקַּח מִפִּרְיוֹ וַתּאכַל וַתִּתֵּן גַּם-לְאִישָׁהּ עִמָּהּ וַיּאכַל" (ג, ו).</B></SMALL></BIG>

   והנה תאוות האכילה והתאווה בכלל, מוציאין את האדם מן העולם כמו שראינו בפרשת קברות התאווה (במדבר יא,לד), ורואים אנו שהתאווה והפיתוי זה עוד מימי קדם אע"פ שיש תאוות שאתה צריך אותם כמו תאוות האכילה שבלעדי אכילה אדם לא יוכל להתקיים, ותאוות התשמיש שבלעדי זה לא יהיה פריה ורביה בעולם וכו', אלא אנו הבני אדם המובדלים מן החיות צריכים לדעת מתי לעצור ואיך להשתמש ובאיזה זמן ואז הכל יבוא על מקומו בשלום ואם לאו זה יכול להיות נזק בלתי הפיך.

<BIG><SMALL><B>"וַתִּפָּקַחְנָה עֵינֵי שְׁנֵיהֶם וַיֵּדְעוּ כִּי עֵירֻמִּם הֵם וַיִּתְפְּרוּ עֲלֵה תְאֵנָה וַיַּעֲשׂוּ לָהֶם חֲגרת" (ג, ז).</B></SMALL></BIG>

   אמר רבי נחמיה (סנהדרין ע:) תאנה היה (שאכלו) שבדבר שקלקלו בו נתקנו שנאמר "וַיִּתְפְּרוּ עֲלֵה תְאֵנָה", וכן כל חטא שאדם עושה בנוסף לעזיבת החטא וחרטה על העבר וקבלה על העתיד, ישנו זיכוי הרבים בדבר ההפך וזהו "המהודר" שאם אדם פגם בזרע לבטלה, יעודד את שמירת הברית וכו'. ותלמוד תורה כנגד כולם.

<BIG><SMALL><B>"וַיִּשְׁמְעוּ אֶת-קוֹל ה' אֱלֹהִים מִתְהַלֵּךְ בַּגָּן לְרוּחַ הַיּוֹם וַיִּתְחַבֵּא הָאָדָם וְאִשְׁתּוֹ מִפְּנֵי ה' אֱלֹהִים בְּתוֹךְ עֵץ הַגָּן" (ג, ח).</B></SMALL></BIG>

   נבין לאיזה דרגה הם ירדו שמקודם דברנו על מעלתם ועל חכמתם ועכשיו הם כביכול רוצים להסתתר מה' שזה אדם שעם הכי פחות אמונה יודע שאי אפשר להסתתר ממנו, וכל זה בגלל החטא, שהחטא מוריד הרבה ביראת שמים ובאמונה ועבירה גוררת עבירה. וכך גם ראינו אצל קין לקמיה (ד, ט) שבהתחלה רצה להקריב מנחה לה' שזו מעלה גדולה, אבל אחרי הריגתו ירד באמונה וביראת שמים עד כדי כך שרצה להסתיר זאת מהקב"ה.

~ דרך ארץ לאדם

<BIG><SMALL><B>"וַיִּקְרָא ה' אֱלֹהִים אֶל-הָאָדָם וַיּאמֶר לוֹ אַיֶּכָּה" (ג, ט).</B></SMALL></BIG>

   גם לנו לפעמים קורא ה' כשאנחנו מסתתרים מאחורי הלכות שאנו (מדבר על עצמי) ממציאים בשבילנו או שזה לא בשביל העדה שלנו ואנו פוטרים את עצמנו מאותם הלכות ואז הקב"ה בהתחלה שואל אותנו ע"י "עקיצות קטנות" איפה אנחנו ובמצב טוב נצטער ונצדיק את הדין עלינו ובמצב הלא טוב נחכה לעקיצה הגדולה, ועוד כתוב (מס' דרך ארץ פרק ה') לעולם אל יכנס אדם פתאום לבית חברו וילמדו כל אדם דרך ארץ מן המקום (הקב"ה) שעמד על פתח הגן וקרא לו לאדם שנאמר: "וַיִּקְרָא ה' אֱלֹהִים אֶל-הָאָדָם וַיּאמֶר לוֹ אַיֶּכָּה" ומעשה (כתובות סב:) ברבי חנינא בן חכניאי שהגיע לביתו אחרי שניים עשר שנים בלא הודעה מוקדמת וכשאשתו ראתו פרחה נשמתה ממנה ומתה. התפלל עליה רבי חנינא וחיתה. וכן הגמרא (יומה ד:) דורשת את הפסוק (ויקרא א) "ויקרא אל משה וידבר" למה הקדים קריאה לדיבור? אלא לימדה תורה דרך ארץ שלא יאמר אדם דבר לחברו אלא אם כן קורהו, ובמיוחד צריך להיזהר בזה כשאדם נכנס לבית הכסא לא ישר לפתוח את הדלת, אלא קודם לדפוק ולראות אם יש שם מישהו, וזהו בית כסא של כבוד,עיין במס' תמיד (כו). ולא רק את האדם הראשון הקב"ה שואל איפה הוא, אלא כל אחד ואחד שרגיל לבוא לבית הכנסת ולא בא יום אחד הקב"ה שואל איפה הוא. למה הוא לא בא. (ברכות ו:).

~ צידוק הדין

<BIG><SMALL><B>"וַיּאמֶר הָאָדָם הָאִשָּׁה אֲשֶׁר נָתַתָּה עִמָּדִי הִוא נָתְנָה-לִּי מִן-הָעֵץ וָאכֵל" (ג, יב).</B></SMALL></BIG>

   וזה הדבר שהכי קל לאדם לומר: זה בגללו ולא בגללי. וזה מוצאים במיוחד בנשים ה' ישמור אותן, שפעמים מפילים או שוברים משהו ואז הבעל מרים את קולו ואומר: מה זה? מי עשה את זה? והיא אומרת: זה לא אני, זה הבן הקטן שלך, כמו שראינו אצל לאה בפסוק (בראשית ל,כג) "ותהר ותלד בן ותאמר אסף אלהים את חרפתי", פי' רש"י, כל זמן שאין לאשה בן, אין לה במי לתלות סרחונה, משיש לה בן תולה בו, מי שבר כלי זה-בנך, מי אכל תאנים אלו-בנך, ע"כ. וגם כאן מצאנו מידה שהיתה לאדם הראשון והיא כפוי טובה. שהגמרא (ע"ז ה:) אומרת שהאדם הראשון כפוי טובה היה שנאמר "הָאִשָּׁה אֲשֶׁר נָתַתָּה עִמָּדִי הִוא נָתְנָה-לִּי מִן-הָעֵץ וָאכֵל". וכן היתה חסרה לו מידת התוכחה שהיה צריך לקבל את מה שה' אמר ולהצדיק עליו את הדין ולומר חטאתי לה' וכן אמר רבי (תמיד כח) איזו היא דרך ישרה שיבור לו האדם. יאהב את התוכחות. שכל זמן שהתוכחות בעולם, נחת רוח באה לעולם, טובה וברכה באין לעולם ורעה מסתלקת מן העולם שנאמר: "וְלַמּוֹכִיחִים יִנְעָם וַעֲלֵיהֶם תָּבוֹא בִרְכַּת-טוֹב" (משלי כד, כה).

<BIG><SMALL><B>"וַיּאמֶר ה' אֱלֹהִים אֶל-הַנָּחָשׁ כִּי עָשִׂיתָ זּאת אָרוּר אַתָּה מִכָּל-הַבְּהֵמָה וּמִכּל חַיַּת הַשָּׂדֶה עַל-גְּחֹנְךָ תֵלֵךְ וְעָפָר תּאכַל כָּל-יְמֵי חַיֶּיךָ. וּבֵין זַרְעֲךָ וּבֵין זַרְעָהּ הוּא יְשׁוּפְךָ ראשׁ וְאַתָּה תְּשׁוּפֶנּוּ עָקֵב" (ג, יד-טו).</B></SMALL></BIG>

   ודעו לכם שהנחש זכה בזה שהקב"ה דיבר איתו, לשמש פנים מול פנים, וכן הדג משמש פנים מול פנים מפני שהקב"ה דיבר עם הדג בשביל יונה (יונה ב, יא) כמו שמובא במס' בכורות (ח) ומכאן לעמי הארץ שלא משמשים כדרכם יבינו שזה מעשה בהמות וביזוי בשבילם. וכן יש פה דבר פלא שכביכול הקב"ה בירך אותו בזה שאמר לו שיאכל עפר, בזה שיהיה לו בכל מקום מאכל ולא יצטרך לרדוף ולהזיע אחרי האוכל, אלא כל מקום היה זמין בשבילו, אם כך אז איפה פה הקללה? אלא בזה שיש לו אוכל זמין תמיד זה גורם לו לא להתפלל לה' יתברך לבקש אוכל ומזון ובכך הקשר ביניהם מתנתק וזהו הקללה הכי גדולה שאתה לא קשור להקב"ה ולא יכול לצעוק להקב"ה ובכך אתה מנותק מהקב"ה שרק מתי שחסר לך אתה מתחיל לדבר עם ה' לא שזה בסדר, אבל ככה זה יוצא. ועוד אמרו במסכת (סוטה ט:) כל הנותן עיניו במה שאינו שלו, מה שמבקש אין נותנין לו, ומה שבידו נוטלין ממנו, שכן מצינו בנחש הקדמוני שנתן עינו במה שאינו שלו, מה שבקש לא נתנו לו ומה שבידו נטלוהו ממנו, אמר הקב"ה, אני אמרתי יהא מלך על כל בהמה וחיה ועכשיו "אָרוּר אַתָּה מִכָּל-הַבְּהֵמָה וּמִכּל חַיַּת הַשָּׂדֶה", אני אמרתי יהלך בקומה זקופה – עכשיו "עַל-גְּחֹנְךָ תֵלֵךְ", אני אמרתי יהא מאכל אדם – עכשיו "וְעָפָר תּאכַל" הוא אמר אהרוג אדם ואשא את חוה, עכשיו "וְאֵיבָה אָשִׁית בֵּינְךָ וּבֵין הָאִשָּׁה".

~ בשבח היסורים

<BIG><SMALL><B>"אֶל-הָאִשָּׁה אָמַר הַרְבָּה אַרְבֶּה עִצְּבוֹנֵךְ וְהֵרנֵךְ בְּעֶצֶב תֵּלְדִי בָנִים וְאֶל-אִישֵׁךְ תְּשׁוּקָתֵךְ וְהוּא יִמְשָׁל-בָּךְ" (ג, טז).</B></SMALL></BIG>

   אומרת הגמ' "הַרְבָּה אַרְבֶּה" אלו שני טפי דמים, אחת דם נידה, ואחת דם בתולים. "עִצְּבוֹנֵךְ" זה צער גידול בנים. "וְהֵרנֵךְ" זה צער העיבור. "בְּעֶצֶב תֵּלְדִי בָנִים" כמשמעו, "וְאֶל-אִישֵׁךְ תְּשׁוּקָתֵךְ" מלמד שהאשה משתוקקת על בעלה בשעה שיוצא לדרך, "וְהוּא יִמְשָׁל-בָּךְ" מלמד שהאשה תובעת בלב והאיש תובע בפה, זו היא מדה טובה בנשים. ורואים זאת בחוש שמאחר שהאם נמצאת עם הבנים כל היום, היא יוצאת מדעתה, אבל אם היא תתבונן בפסוק תיראה ותבין שזה גזירת שמים ועל כך כדאי לה לקבל גזר דין באהבה, וצריך האדם (תנחומא יתרו טז) להיות שמח ביסורין יותר מן הטובה, שאפילו אדם בטובה כל ימיו, לא נמחל לו עברות שבידו, ובמה נמחל לו? ביסורין: "כִּי אֶת אֲשֶׁר יֶאֱהַב ה' יוֹכִיחַ וּכְאָב אֶת-בֵּן יִרְצֶה" (משלי ג, יב). מי גרם לבן זה לרצות את אביו? הוי אומר זה יסורין. רבי נחמיה אומר חביבין היסורין שכשם שהקורבנות מרצין, כך היסורין מרצין. בקורבנות כתיב "וְנִרְצָה לוֹ" (ויקרא א, ד) וביסורין כתיב: "וְהֵם יִרְצוּ אֶת-עֲוֹנָם" (שם כו, מג) ולא עוד אלא שהיסורין מרצין יותר מהקורבנות שהקרבנות בממון ויסורין בגוף. ועוד אמר ר' יהושע בן לוי כל השמח ביסורין שבאים עליו מביא ישועה לעולם (תענית ח).

<BIG><SMALL><B>"וּלְאָדָם אָמַר כִּי שָׁמַעְתָּ לְקוֹל אִשְׁתֶּךָ וַתּאכַל מִן-הָעֵץ אֲשֶׁר צִוִּיתִיךָ לֵאמר לֹא תֹאכַל מִמֶּנּוּ אֲרוּרָה הָאֲדָמָה בַּעֲבוּרֶךָ בְּעִצָּבוֹן תּאכֲלֶנָּה כּל יְמֵי חַיֶּיךָ. וְקוֹץ וְדַרְדַּר תַּצְמִיחַ לָךְ וְאָכַלְתָּ אֶת-עֵשֶׂב הַשָּׂדֶה" (ג, יז-יח).</B></SMALL></BIG>

   ובתחילת דרכי כשהתחתנתי באתי למורנו ורבנו הרב בנימין שהר שליט"א והוא אמר לי כך: פעמים שאתה צריך לשמוע לאשתך ופעמים שאינך צריך לשמוע לה. פעמים שצריך, זה מדובר בגשמיות ופעמים שאתה לא צריך זה ברוחניות. וכך כל אחד ואחד אפילו אם יש אשה קשה ומצערת, לא עוברים על ציווי ה' בשבילה, כי אין בזה פשרות ותירוצים, וצריך שאלת רב, וכל מקרא לגופו. וכן גם לאדם פעמים הרבה שיש צרות וגם הוא צריך לקבלם באהבה, ואמר רבי אליעזר  בן יעקב (תנחומא תצא ב) צריך אדם להחזיק טובה להקב"ה בזמן שיסורין באין עליו. למה? שהיסורין מושכין את האדם להקב"ה - "כִּי אֶת אֲשֶׁר יֶאֱהַב ה' יוֹכִיחַ" (משלי ג, יב). לכך אמר דוד: "אַשְׁרֵי הַגֶּבֶר אֲשֶׁר-תְּיַסְּרֶנּוּ יָּהּ וּמִתּוֹרָתְךָ תְלַמְּדֶנּוּ" (תהילים צד, יב) אם באו יסורים על האדם יעמוד בהן ויקבלן. למה שאין סוף למתן שכרן, ומנין אתה למד? משן ועין שעבד יוצא בהן לחרות. יסורין שממרקין כל גופו של אדם אינו דין שתהא לו כפרה?, ואמר ר' יוחנן (פסחים קיח) קשין מזונותיו של אדם כפליים כיולדה דאילו ביולדה כתיב "בְּעֶצֶב" ובמזונות כתיב "בְּעִצָּבוֹן". ואמר ר' יהושע בן לוי בשעה שאמר הקב"ה לאדם "וְקוֹץ וְדַרְדַּר תַּצְמִיחַ לָךְ" זלגו עיניו דמעות, אמר לפניו רבש"ע, אני וחמורי נאכל באבוס אחד? כיון שאמר לו "בְּזֵעַת אַפֶּיךָ תּאכַל לֶחֶם" נתקררה דעתו.

<BIG><SMALL><B>"וַיִּקְרָא הָאָדָם שֵׁם אִשְׁתּוֹ חַוָּה כִּי הִוא הָיְתָה אֵם כָּל-חָי" (ג, כ).</B></SMALL></BIG>

   ר' סימון אמר אם כל חי אמן של כל החיים, שאמר רבי סימון כל מאה ושלשים שנה שפרשה מאדם, היו רוחות הזכרים מתחממין ממנה והיא יולדת מהם. ורוחות נקבות מתחממות מאדם ומולידות ממנו. זה הוא שכתוב (שמואל ב ז, יד) "אֲשֶׁר בְּהַעֲוֹתוֹ וְהכַחְתִּיו בְּשֵׁבֶט אֲנָשִׁים וּבְנִגְעֵי בְּנֵי אָדָם" (מדרש רבה).

<BIG><SMALL><B>"וַיְגָרֶשׁ אֶת-הָאָדָם וַיַּשְׁכֵּן מִקֶּדֶם לְגַן-עֵדֶן אֶת-הַכְּרֻבִים וְאֵת לַהַט הַחֶרֶב הַמִּתְהַפֶּכֶת לִשְׁמר אֶת-דֶּרֶךְ עֵץ הַחַיִּים" (ג, כד).</B></SMALL></BIG>

   וכתב בספר מעם לועז בשם המפרשים וז"ל: ודעו כי היתה עוד פורענות שאנו סובלים ממנה בגלל אותה חטא של אדם, כי היינו מיועדים להיות קרוב לשכינה וליהנות מזיוה, כמו שהיה אדם הראשון בגן עדן, אבל אותו החטא גרם שנסתלקה ממנו השכינה ושרתה ברקיע הראשון בגלל חטאו של קין נסתלקה לרקיע השני, ובגלל חטא דור אנוש לרקיע השלישי ובגלל חטא דור המבול לרקיע הרביעי ועל חטא דור הפלגה לחמישי, ועל חטא סדום לשישי. ועל חטא המצרים לשביעי ואוי לבנים שגלו מעל שולחן אביהם.

<BIG><SMALL><B>"וְהָאָדָם יָדַע אֶת-חַוָּה אִשְׁתּוֹ וַתַּהַר וַתֵּלֶד אֶת-קַיִן וַתּאמֶר קָנִיתִי אִישׁ אֶת-ה'. וַתּסֶף לָלֶדֶת אֶת-אָחִיו אֶת-הָבֶל וַיְהִי-הֶבֶל רעֵה צאן וְקַיִן הָיָה עבֵד אֲדָמָה" (ד, א-ב).</B></SMALL></BIG>

 ופירש הרמב"ן שאמרה הבן הזה היה לי קנין לה', כי כאשר נמות יהיה במקומנו לעבוד את בוראנו וקראה האחד בשם קנין והשני הבל, כי קנין האדם להבל דמה שכלום לא נשאר כאן בעולם הזה.

~ הקנאה הטובה והרעה

<BIG><SMALL><B>"וְאֶל-קַיִן וְאֶל-מִנְחָתוֹ לֹא שָׁעָה וַיִּחַר לְקַיִן מְאד וַיִּפְּלוּ פָּנָיו" (ד, ה).</B></SMALL></BIG>

   וממה שאמרו בפסוק "וְאֶל-מִנְחָתוֹ וגו" למדנו שהסיבה שרצחו הוא מידת הקינאה, וזה שאמרו רבותינו (אבות ד, כח) רבי אלעזר הקפר אומר הקנאה והתאוה והכבוד מוציאין את האדם מן העולם, ולנו צריך להיות קנאת ה' וקנאת סופרים כמו שכתוב (ב"ב כא) קנאת סופרים תרבה חכמה, ועיין מה שכתבנו לעיל (פסוקים יד-טו) וכמו שראינו אצל רב אדא בר אהבה (ברכות כ) שראה את אותה כותית שחשב שהיא בת ישראל שלובשת בגד לא צנוע בשוק מיהר והוציא את זה מעליה. וכן נלמד מפנחס שהרג את זמרי בן סלוא וכזבי בת צור (במדבר כה,ח) ואח"כ הקב"ה השתבח בו, שאמר למשה רבנו "פנחס בן אלעזר בן הכהן השיב את חמתי מעל בני ישראל בקנאתי לכן אמור הנני נותן לו בריתי שלום והיתה לו ולזרעו אחריו ברית כהונת עולם תחת אשר קינא לאלהיו ויכפר על בני ישראל", וכן קרא פרשה שלמה על שמו. 

~ יצר הרע

<BIG><SMALL><B>"הֲלוֹא אִם-תֵּיטִיב שְׂאֵת וְאִם לֹא תֵיטִיב לַפֶּתַח חַטָּאת רבֵץ וְאֵלֶיךָ תְּשׁוּקָתוֹ וְאַתָּה תִּמְשָׁל-בּוֹ" (ד, ז).</B></SMALL></BIG>

   אמר הקב"ה לישראל (קידושין ל:) בני בראתי יצה"ר ובראתי לו תורה תבלין  ואם אתם עוסקים בתורה אין אתם נמסרים בידו שנאמר "הֲלוֹא אִם-תֵּיטִיב שְׂאֵת" ואם אין אתם עוסקים בתורה אתם נמסרים בידו שנאמר "לַפֶּתַח חַטָּאת רבֵץ", ולא עוד אלא שכל משאו ומתנו בך שנאמר "וְאֵלֶיךָ תְּשׁוּקָתוֹ" ואם אתה רוצה אתה מושל בו שנאמר "וְאַתָּה תִּמְשָׁל-בּוֹ", ושלא נחשוב שיצר הרע טיפש  או משהו כזה,

  כי הגמ' (שם) אומרת קשה יצה"ר שאפילו יוצרו קראו רע שנאמר (בראשית ח, כא)."כִּי יֵצֶר לֵב הָאָדָם רַע מִנְּעֻרָיו", אמר רב יצחק יצרו של אדם מתחדש עליו בכל יום שנאמר (שם ו, ה) "רַק רַע כָּל-הַיּוֹם", ואמר ר"ש בן לוי יצרו של אדם מתגבר עליו בכל יום ומבקש להמיתו שנאמר (תהילים לז, לב) "צוֹפֶה רָשָׁע לַצַּדִּיק וּמְבַקֵּשׁ לַהֲמִיתוֹ", ואלמלא הקב"ה עוזרו אין יכול לו שנאמר "לֹא-יַעַזְבֶנּוּ בְיָדוֹ", 

   תנא דבי ר' ישמעאל בני אם פגע בך מנוול זה משכהו לבית המדרש אם אבן הוא נימוח ואם ברזל מתפוצץ שנאמר (ירמיה כג, כט) "הֲלוֹא כה דְבָרִי כָּאֵשׁ נְאֻם-ה' וּכְפַטִּישׁ יְפצֵץ סָלַע", אם אבן הוא נימוח שנאמר (ישעיה נה, א) "הוֹי כָּל-צָמֵא לְכוּ לַמַּיִם" ואומר (איוב יד, טו) "אֲבָנִים שָׁחֲקוּ מַיִם". 

<BIG><SMALL><B>"וַיּאמֶר קַיִן אֶל-הֶבֶל אָחִיו וַיְהִי בִּהְיוֹתָם בַּשָּׂדֶה וַיָּקָם קַיִן אֶל-הֶבֶל אָחִיו וַיַּהַרְגֵהוּ" (ד, ח).</B></SMALL></BIG>

   כך אמרו (כלה רבתי פרק ט) לעולם יהא כל אדם בעיניך כליסטים והוי מכבדן כרבן גמליאל, וכתוב בשער הגילגולים (ע"מ סב) שמי ששופך דמים בעולם הזה מתגלגל במים וסימנך "על הארץ תשפכנו כמים" ונאמר שופך שם האדם באדם דמו ישפך, ועונשו הוא שעומד בקלוח המים, ושם המים נלקחים עליו תמיד, והוא רוצה לקום ולעמוד, והמים מפילים אותו בכל רגע, ואין לו מנוחה כלל, ותמיד הוא מתגלגל סביב במקום קלוח המים ההם, ע"כ. ולצערנו הרב הרבה פעמים ישנם מריבות בין המשפחה ואי הבנות, כמו ראינו אצל הבנות של לוט שעשו לו את העברה והבנים של נח שעשו לו את העברה, וכן גם אצל דוד ואבשלום, ואבשלום ואמנון, ולעולם אין חוסן, ואיך שרואים שהעניינים מתחילים להתחמם צריך ישר לברוח כמו מאש ולא לתת לזה להתפשט, וכן גם פי' רש"י "נכנס איתו בדברי ריב", והשם יזכנו ואת כל המשפחות לאהבה ואחווה שלום ורעות!.

<BIG><SMALL><B>"וַיּאמֶר ה' אֶל-קַיִן אֵי הֶבֶל אָחִיךָ וַיּאמֶר לֹא יָדַעְתִּי הֲשׁמֵר אָחִי אָנכִי" (ד, ט).</B></SMALL></BIG>

   וממה שהקב"ה ירד ודיבר עם קין למדנו כמה הקב"ה חפץ ומצפה מהאדם שישוב מדרכו הרעה,שכביכול הקב"ה ירד איתו לדרגת אדם שהנמיך את עצמו בשביל זה, וכי קין לא ידע שהקב"ה יודע הכל. אלא מעצם העברה ירד באמונה ובהשכלה כאדם הראשון ובגלל זה אמר לא ידעתי, אבל הכלי יקר פירש: פליאה גדולה על קין איך אמר לא ידעתי אם טעה בזה לומר לא יראה יה ולא יבין במעשה התחתונים? אם כן למה הקריב מנחה לה', ונראה לומר כי ודאי הבין קין ששאלו הקב"ה על הריגת אחיו והשיב "לֹא יָדַעְתִּי הֲשׁמֵר אָחִי אָנכִי" רוצה לומר לא ידעתי שיש עון בדבר ההריגה, ו"הֲשׁמֵר אָחִי אָנכִי" אינו לשון תמיהה, אלא מוסב על "לֹא יָדַעְתִּי"  כאמר לא ידעתי אם אני מחויב לשמור את ראש אחי שלא יהרג על ידי.

<BIG><SMALL><B>"וַיּאמֶר מֶה עָשִׂיתָ קוֹל דְּמֵי אָחִיךָ צעֲקִים אֵלַי מִן-הָאֲדָמָה" (ד, י).</B></SMALL></BIG>

   אומרת הגמ' (סנהדרין לז) לא כדיני ממונות דיני נפשות, דיני ממונות אדם נותן ממון ומתכפר לו, דיני נפשות דמו ודם זרעיותיו תלוין בו עד סוף העולם שכן מצינו בקין שהרג את אחיו שנאמר "דְּמֵי אָחִיךָ צעֲקִים"  אינו אומר דם אחיך, אלא "דְּמֵי אָחִיךָ", דמו ודם זרעיותיו. דבר אחר: "דְּמֵי אָחִיךָ" שהיה דמו מושלך על העצים ועל האבנים ועוד אמר רב יהודה בריה דר' חייא (שם) מלמד שעשה קין בהבל אחיו חבורות חבורות פציעות פציעות שלא היה יודע מהיכן נשמה יוצאת עד שהגיע לצוארו. 

ומצאתי פירוש יפה של הרב הבן איש חי (עוד יוסף חי) וז"ל: אמר השי"ת לקין "קוֹל דְּמֵי אָחִיךָ צעֲקִים אֵלַי מִן-הָאֲדָמָה" והיינו כי בהבל קודם שנהרג היה במוחו טיפות זרע שהיה בהם כח המוליד שהיה ראוי להוליד אותם וגם שהרגו, גם אלו נהרגו עמו דבטלו ממילא, ולכן ארז"ל, ע"פ "וְגַם-דָּמוֹ הִנֵּה נִדְרָשׁ" גם להרבות דם זרעיותיו.

<BIG><SMALL><B>"וַיֵּצֵא קַיִן מִלִּפְנֵי ה' וַיֵּשֶׁב בְּאֶרֶץ-נוֹד קִדְמַת-עֵדֶן" (ד, טז).</B></SMALL></BIG>

   שאל קין את הקב"ה: רבונו של עולם יש לפניך דילטורין (הולכי רכיל) שמלשינין את האדם לפניך? אבי ואמי הרי הן בארץ ואינן יודעין שאני הרגתיו, ואתה בשמים מנין אתה יודע? אמר לו שוטה, כל העולם כלו אני סובל שנאמר (ישעיה מו, ד) "אֲנִי עָשִׂיתִי וַאֲנִי אֶשָּׂא וַאֲנִי אֶסְבּל וַאֲמַלֵּט" אמר לו, כל העולם כלו אתה סובל ועוני אינך יכול לסבול? "גָּדוֹל עֲוֹנִי מִנְּשׂוֹא"? אמר לו, הואיל והודית ועשית תשובה צא וגלה מן המקום הזה שנאמר "וַיֵּצֵא קַיִן מִלִּפְנֵי ה' וַיֵּשֶׁב בְּאֶרֶץ-נוֹד" (תנחומא).

<BIG><SMALL><B>"וַיִּוָּלֵד לַחֲנוֹךְ אֶת-עִירָד וְעִירָד יָלַד אֶת-מְחוּיָאֵל וּמְחִיָּיאֵל יָלַד אֶת-מְתוּשָׁאֵל וּמְתוּשָׁאֵל יָלַד אֶת-לָמֶךְ" (ד, יח).</B></SMALL></BIG>

   אמר רבי יהושע בן לוי, כולן לשון מרדות הן, עִירָד: עורדן אני מן העולם, מְחוּיָאֵל: מוחן אני מן העולם, מְתוּשָׁאֵל: מתושן אני מן העולם, לָמֶךְ: מה לי ללמך ולתולדותיו (מדרש רבה).

<BIG><SMALL><B>"וַיִּקַּח-לוֹ לֶמֶךְ שְׁתֵּי נָשִׁים שֵׁם הָאַחַת עָדָה וְשֵׁם הַשֵּׁנִית צִלָּה" (ד, יט).</B></SMALL></BIG>

   אמר ר' עזריה בשם ר' יהודה בר סימון כך היו אנשי דור המבול עושין, היה אחד מהן לוקח לו שתיים, אחת לפריה ורביה ואחת לתשמיש, זו שהיתה לפריה ורביה היתה יושבת כאלו אלמנה בחייה, וזו שהיתה לתשמיש היה משקה כוס של עקרים שלא תלד והיתה יושבת אצלו מקושטת כזולה, זה הוא שכתוב (איוב כד, כא) "רעֶה עֲקָרָה לֹא תֵלֵד וְאַלְמָנָה לֹא יְיֵטִיב", וכן "עָדָה" דעדה מניה, "צִלָּה" שהיתה יושבת בצלו (מדרש רבה).

<BIG><SMALL><B>"וַיְחִי אָדָם שְׁלשִׁים וּמְאַת שָׁנָה וַיּוֹלֶד בִּדְמוּתוֹ כְּצַלְמוֹ וַיִּקְרָא אֶת-שְׁמוֹ שֵׁת" (ה, ג).</B></SMALL></BIG>

   ודעו כי כל אדם בשעה שהוא מת ולפני שנפשו יוצאת מגופו רואה את אדם הראשון והוא שואל אותו: למה אתה יוצא מן העולם ולאן אתה הולך? אומר לו: אוי כי בגללך אני מת, כי הבאת מיתה לעולם. אז משיב לו אדם ואומר: בני, אני חטאתי חטא אחד ובכמה עונשים נענשתי בגללו וראה כמה עוונות אתה עשית, ודבר זה נעשה שידע כל אדם שבחטאו הוא מת (מעם לועז). ועוד הגמ' אומרת (עירובין יח:) אמר ר' ירמיה בן אלעזר, כל אותן השנים שהיה אדם הראשון בנידוי הוליד רוחין ושדין ולילין. שנאמר "וַיְחִי אָדָם שְׁלשִׁים וּמְאַת שָׁנָה וַיּוֹלֶד בִּדְמוּתוֹ כְּצַלְמוֹ", משמע שעד עכשיו לא כצלמו הוליד.

<BIG><SMALL><B>"וַיִּהְיוּ כָּל-יְמֵי אָדָם אֲשֶׁר-חַי תְּשַׁע מֵאוֹת שָׁנָה וּשְׁלשִׁים שָׁנָה וַיָּמת" (ה, ה).</B></SMALL></BIG>

   ואחר שמת ונתקיימה בו גזרתו יתברך, אם כן לא נשאר לו לה' על האדם הראשון שום עונש כלום, וראוי להחזירו לגן כבתחילה, ולכן החזיר ה' את נשמת אדם הראשון לגן עדן למקומו הראשון, ושם הלביש את נשמתו בגוף אחר זך וקדוש, הנעשה מקרקע גן עדן והוא ממש כדמות הגוף של העולם הזה שהיה מן העפר וגוף הגשמי שלו שהיה בתחילה מן עפר עולם הזה, הניחו בקבר בעולם הזה והשיבו על העפר אשר לוקח משם, ועניין זה הוא נוהג גם בזרעו אחריו כי גם הם, אילו לא חטא אדם הראשון, היו ראויים להיוולד בגן עדן, ולכן גם הם אחרי פטירתם הולכים לגן עדן, ושם מתלבשים בגוף אחד דוגמת גופם של העולם הזה. ואם ימצא איזה נשמה מהם שעברה על מצוות ה' אשר ציוה אותנו ביד משה רבנו ע"ה כגון לנאוף, לגנוב, ולהדליק חשמל בשבת, וליתן ברבית וכיוצא בשאר המצוות כולם, אז אין נשמתו נכנסת לגן עדן, יען כי אפילו אם היה בגן עדן ועשה עבירות האלו, היה הקב"ה מוציאו מגן עדן כמו שהוציא את אדם הראשון משם, ואם כן, איך אפשר שעתה יחזור ליכנס לגן עדן, ולכן נשארת נשמתו ערומה בלא שום גוף כלל, והם נקראים בסבא דמשפטים בשם נשמות ערטילאין (זוהר שמות צט:), והם הולכים מדחי אל דחי ביד מלאכי חבלה והם המתגלגלים בצמחים ובחיות רעות, ובשרצים ובבהמות טמאות ובבהמות טהורות, כפי עונש חטאם אשר חטאו בעולם הזה ואחר תשלום ימי חטאם הם נכנסים לגיהנום ונדונים שם שנים עשר חודש  ואחר כך חוזרים ובאים לעולם הזה, כדי להשלים המצוות הנצרכים להם ואחר כך אם יזכו, הם נכנסים לגן עדן, וכל זה אם לא עשו תשובה בהיותם בחיים, אבל אם עשו תשובה, 

אז נמחל להם בדברים שבין אדם למקום, כי אין דבר שעומד בפני התשובה, אבל בדבר שבין אדם לחברו, אינו נמחל עד שירצה את חברו, (מנחת יהודה).

<BIG><SMALL><B>"וַיִּתְהַלֵּךְ חֲנוֹךְ אֶת-הָאֱלֹהִים אַחֲרֵי הוֹלִידוֹ אֶת-מְתוּשֶׁלַח שְׁלשׁ מֵאוֹת שָׁנָה וַיּוֹלֶד בָּנִים וּבָנוֹת" (ה, כב).</B></SMALL></BIG>

   פי' רש"י: צדיק היה וקבל בדעתו לשוב להרשיע, לפיכך מיהר הקב"ה וסילקו והמיתו קודם זמנו וזהו ששינה הכתוב במיתתו לכתוב ואיננו בעולם למלאות שנותיו. ועוד ראינו בפסוק הזה ובפסוקים הקודמים "וַיּוֹלֶד בָּנִים וּבָנוֹת" כי עניין הולדת בנים ובנות חשוב מאד, וכמו שכתב מר"ן בש"ע (אבן העזר סי' א, סע' ה) כיון שיש לו לאדם זכר ונקבה קיים מצוות פריה ורביה, ע"ש.

<BIG><SMALL><B>"וַיִּקְרָא אֶת-שְׁמוֹ נחַ לֵאמר זֶה יְנַחֲמֵנוּ מִמַּעֲשֵׂנוּ וּמֵעִצְּבוֹן יָדֵינוּ מִן-הָאֲדָמָה אֲשֶׁר אֵרֲרָהּ ה'" (ה, כט).</B></SMALL></BIG>

   ולכאורה מנין היה יודע לומר "זֶה יְנַחֲמֵנוּ מִמַּעֲשֵׂנוּ וגו'"  וכי נביא היה? אמר ר' שמעון בן יהוצדק, למודין היו, שבשעה שאמר לו הקב"ה לאדם "אֲרוּרָה הָאֲדָמָה בַּעֲבוּרֶךָ בְּעִצָּבוֹן תּאכֲלֶנָּה כּל יְמֵי חַיֶּיךָ" אמר אדם, רבונו של עולם, עד מתי? אמר לו עד שיולד אדם מהול, כיון שנולד נח מהול, מיד ידע למך ואמר ודאי "זֶה יְנַחֲמֵנוּ", ומהו "מִמַּעֲשֵׂנוּ וּמֵעִצְּבוֹן" קודם שנולד נח, לא כשהיו זורעין היו קוצרין, אלא היו זורעין חטים וקוצרים קוצים ודרדרים, כיון שנולד נח, חזר העולם לישובו, קצרו מה שזרעו, זורעין חיטין וקוצרין חיטין, ולא עוד אלא עד שנולד נח עושין מלאכה בידיהם, ולכן כתיב "וּמֵעִצְּבוֹן יָדֵינוּ", נולד נח התקין להם מחרשות ומגלות וקרדמות וכל כלי מלאכה (תנחומא). ועוד מובא במסכת סנהדרין (קיג:) צדיק בא לעולם טובה באה לעולם שנאמר "זֶה יְנַחֲמֵנוּ מִמַּעֲשֵׂנוּ וּמֵעִצְּבוֹן יָדֵינוּ".

~ בת במשפחה

<BIG><SMALL><B>"וַיְהִי כִּי-הֵחֵל הָאָדָם לָרב עַל-פְּנֵי הָאֲדָמָה וּבָנוֹת יֻלְּדוּ לָהֶם" (ו, א).</B></SMALL></BIG>

   הכתוב בא ללמדנו שאל יצטער האדם אם נולדו לו בנות, כפי שראינו שהתפשטה שטות גדולה בעולם להתבייש מאד כשנולדה בת וזוהי טעות גדולה, ומצינו ברבי שמעון שנולדה לו בת, ביקר אותו רבי חייא ואמר לו: דע שהקב"ה התחיל לברך אותך, כי ע"י בנות מתרבה המשפחה וזה שאומר הכתוב "וַיְהִי כִּי-הֵחֵל הָאָדָם לָרב עַל-פְּנֵי הָאֲדָמָה וּבָנוֹת יֻלְּדוּ לָהֶם" וזה שאומר "עַל-פְּנֵי הָאֲדָמָה"  בא לרמוז, כי לא רק במקום שבו נולדה הבת יש ברכה אלא אף בכל פני האדמה, כי בנוהג שבעולם שאין הבת מצויה בבית אביה, ויש הרבה פעמים שהבת הולכת עם בעלה לעיר אחרת, וכן רבי גמליאל בשעה שהשיא את בתו ברגע שנשקה את ידו כשהלכה כבר לחתנה, אמרה לאביה שהוא יברך אותה, אמר לה:יהי רצון שתהא זו הליכה בלי חזרה, כשנולד לה בן, ביקר אצלה רבן גמליאל ואמר לה: יהי רצון שלעולם לא יפסוק "אוי" מתוך פיך, אמרה לו לאביה: איזה חטא עשיתי שאתה מקלל אותי היום, ואז הסביר רבן גמליאל ואמר לה: כי שתי ברכות גדולות בירך אותה, הראשונה כי תדור בבית בעלה באהבה ואחווה ושלום ורעות, ולא יהיה לך הכרח לחזור לביתי הברכה השניה היא שהבן שיולד לך יחיה שנים מרובות וכל יום תאמרי אוי, הילד עדיין לא אכל, לא התפלל, לא למד, (מעם לועז).

<BIG><SMALL><B>"וַיִּרְאוּ בְנֵי-הָאֱלֹהִים אֶת-בְּנוֹת הָאָדָם כִּי טבת הֵנָּה וַיִּקְחוּ לָהֶם נָשִׁים מִכּל אֲשֶׁר בָּחָרוּ" (ו, ב).</B></SMALL></BIG>

  אמר רבי יוסי (סנהדרין קח) דרו המבול לא נתגאו אלא בשביל גלגל העין שדומה למים לפיכך דן אותם במים שדומה לגלגל העין שנאמר (שם ז) "נִבְקְעוּ כָּל-מַעְיְנוֹת תְּהוֹם רַבָּה וַאֲרֻבּת הַשָּׁמַיִם נִפְתָּחוּ", ואם נשים לב כל הפריצות והחמס והבלגן התחיל בגלל שלא שמרו על העינים, שמי שומר על העינים זוכה ליראת שמים ואז גם דבריו נשמעין ומתוך זה הוא מזכה את הרבים ונהיה קרוב למלך המלכים ואוי לאדם שהלך בעצת רשעים, וכן לפי פירוש שאלו השרים ההולכים בשליחותו של מקום נראה שאפילו הם חטאו בגלל עיניהם, וכשאדם בא לכתוב בספר תורה "וַיִּרְאוּ בְנֵי-הָאֱלֹהִים" מאחר שהשם הזה ספק קדוש ספק חול (קול יעקב סימן רע"ו) צריך להתנות לפני הכתיבה שהוא רושם על תנאי וכך יאמר (יריעות שלמה א, ו) הריני כותב שם פלוני אם הוא קודש הריני כותבו לשם קדושת השם ואם הוא חול הריני כותבו כשאר אותיות שבספר תורה!.

<BIG><SMALL><B>"וַיּאמֶר ה' לֹא-יָדוֹן רוּחִי בָאָדָם לְעלָם בְּשַׁגַּם הוּא בָשָׂר וְהָיוּ יָמָיו מֵאָה וְעֶשְׂרִים שָׁנָה" (ו, ג).</B></SMALL></BIG>

   המשנה אומרת (סנהדרין קז:) דור המבול אין להם חלק לעולם הבא ואין עומדים בדין שנאמר "לֹא-יָדוֹן רוּחִי בָאָדָם לְעלָם", לא דין ולא רוח וכותב הרב יהודה פתייה (מנחת יהודה) לפי שבדור אנוש אז הוחלו בני האדם לקרוא את העבודה הזרה בשם ה', והיו מכעיסין ובאים (מכילתא יתרו בחודש פרק ו), ובכל אותן הימים, היה ה' דן בעצמו רוצה לומר: נושא ונותן בלבבו בעניין האדם, אם להאריך אפו עימהם, אולי ישוב, או אם לאבדם, ופעם היה מסכים לאבדם, ופעם היה חוזר ומתמלא רחמים על מעשה ידיו, ונמנע מלאבדם, ועל עניין זה אמר "לֹא-יָדוֹן רוּחִי בָאָדָם לְעלָם" אלא זמן אתם להם "מֵאָה וְעֶשְׂרִים שָׁנָה".

<BIG><SMALL><B>"הַנְּפִלִים הָיוּ בָאָרֶץ בַּיָּמִים הָהֵם וְגַם אַחֲרֵי-כֵן אֲשֶׁר יָבאוּ בְּנֵי הָאֱלֹהִים אֶל-בְּנוֹת הָאָדָם וְיָלְדוּ לָהֶם הֵמָּה הַגִּבּרִים אֲשֶׁר מֵעוֹלָם אַנְשֵׁי הַשֵּׁם" (ו, ד).</B></SMALL></BIG>

    ולגיבורים הגדולים היו להם שבעה שמות: אימים, רפאים, גבורים, זמזומים, ענקים, עוים, נפילים. 

<B>אימים</B>: כי כל מי שהיה מסתכל בהם נכנסה אימה גדולה בלבו, כפי שמכתת אדם מן האריה.

<B>רפאים</B>: כי כל מי ששמע קולם נהיה לבו רפה כמו דונג.

<B>גבורים</B>: כי היו חזקים מאוד ואמיצים.

<B>זמזומים</B>: כי היו תמיד מוכנים לקרב והיו תמיד הולכים חמושים כמו אלו ההולכים למלחמה.

<B>ענקים</B>: שהיו גבוהים מאד עד שהיו מסתירים את עין השמש.

<B>נפילים</B>: כי היו כל כך גבוהים עד שהרואה אותם היה סבור שהם נופלים על עצמם.

<B>עוים</B>: ר"ל נחשים, כי הנחש לחמו עפר ולכן הוא מבין במיני עפר וטעמו של סוג עפר, וכך היו האנשים האלו, ובהר אחד היו יודעים להבחין בכמה מיני עפר, והיו אומרים חלק זה מתאים לגדל בו זיתים ומקום זה יפה לגדל תאנים, 

והיו יודעים זה ב-ב' אופנים א היו טועמים את העפר ויודעים לקבוע על פי הטעם. ב היו מריחים בעפר והיו יודעים על פי הריח! (מעם לועז).

<BIG><SMALL><B>"וַיַּרְא ה' כִּי רַבָּה רָעַת הָאָדָם בָּאָרֶץ וְכָל-יֵצֶר מַחְשְׁבת לִבּוֹ רַק רַע כָּל-הַיּוֹם" (ו, ה).</B></SMALL></BIG>

   שנו רבותינו, בעון זימה אנדרלמוסיה באה לעולם וסופה שמכלה הטובים והרעים. ורבי עזריה אומר על הכל הקב"ה מותר חוץ מן הזימה (תנחומא). כאן מודיענו הכתוב על עבירה אחרת שעשו בדור המבול והיא הגנבה, וכדי להכיר את הכותל של בית העשיר כדי שיהיה אפשר לחתור בו בלילה, היו לקוחים שמן אפרסמון ומורחים על הקיר, ועל פי הריח היו יודעים המקום שחיפשו אע"פ שהיה חושך, ועוד תחבולה עשו כדי להכיר את בית העשיר מקום כניסה והיציאה, כי היו עושים עצמם כידידים והיו לוקחים סכום מטבעות ובקשו ממנו שישמור אותם במקום בטוח, במקום שבו הוא מחזיק את מעותיו ואח"כ היו באים בלילה ומחפשים בבית ועל פי הריח של המטבעות ידעו שיש לו שם את כל רכושו ולקחו אותו ואע"פ שראו את הפורענות שירדה לעולם בימי אנוש שהציף האוקיינוס פעמיים את העולם וטיבע ב' שלישים של העולם בכל זאת לא חזרו בתשובה (מעם לועז).

<BIG><SMALL><B>"וַיִּנָּחֶם ה' כִּי-עָשָׂה אֶת-הָאָדָם בָּאָרֶץ וַיִּתְעַצֵּב אֶל-לִבּוֹ. וַיּאמֶר אֶמְחֶה אֶת-הָאָדָם אֲשֶׁר-בָּרָאתִי מֵעַל פְּנֵי הָאֲדָמָה מֵאָדָם עַד-בְּהֵמָה עַד-רֶמֶשׂ וְעַד-עוֹף הַשָּׁמָיִם כִּי נִחַמְתִּי כִּי עֲשִׂיתִם. וְנחַ מָצָא חֵן בְּעֵינֵי ה'" (ו, ו-ח).</B></SMALL></BIG>

   ועלינו ללמוד מה הקב"ה שברא אותנו והיינו צריכים לגמול לו טובה ובמקום זה גמלנו לו רעה והוא התנחם והצטער ולא ישר העניש ולא ישר כעס, אלא חיפש בנו את הטוב וחיפש על מי יש להתנחם "ולהשען" כך גם אנחנו כשמכעיסים אותנו הבנים, האשה, התלמיד לרב וכו' גם אנחנו צריכים להתנחם ולהתעצב (שאז הקב"ה ירחם עלינו) והכי חשוב לחפש את הבן הצדיק או התלמיד הצדיק או את המידה הטובה שבאשה, שעליה נוכל להשען וכך יחלוף הצער מלבנו ותמיד נזכור שהקב"ה ריחם עלינו למרות שאנו חייבים לו עד אין סוף, ככה אנחנו חייבים למחול לחברנו שהוא לא חייב לנו כלום, ואם נתבונן בפסוק והרי מסופר כאן שהאדם הכעיס את השם יתברך ומה רצה הקב"ה לעשות למחות אותו, ואת הבהמה ורמש האדמה ועוף השמים, ויש לנו לשאול מה הם חטאו? וכי הוא ציוה אותם? ולמרות התירוצים המרובים נראה לומר שבלעדי האדם בעולם הזה אין להם משמעות ושייכות וכל מטרתם זהו לקיום האדם לעזור לו לעבוד את השם יתברך ובלעדי האדם אין להם שייכות כאן וזהו מה שנאמר "מֵאָדָם עַד-בְּהֵמָה עַד-רֶמֶשׂ וְעַד-עוֹף הַשָּׁמָיִם".

@ פרשת נח

~ זכר צדיק לברכה

<BIG><SMALL><B>"אֵלֶּה תּוֹלְדת נחַ נחַ אִישׁ צַדִּיק תָּמִים הָיָה בְּדרתָיו אֶת-הָאֱלֹהִים הִתְהַלֶּךְ-נחַ" (ו, ט).</B></SMALL></BIG>

   נח לעליונים נח לתחתונים וכל שנכפל שמו בידוע שהוא צדיק כמו "אַבְרָהָם אַבְרָהָם". ואמרו רז"ל לא מת נח עד שראה את כל העולם כולו בישובו וראה שבעים אומות יוצאים מחלציו ומכולם לא נזכר אלא צדקו שנאמר "אִישׁ צַדִּיק תָּמִים" (דעת זקנים), ומה זכה נח שיאמר עליו צדיק כמו יוסף? אלא בגלל שנח התעסק עם זיכוי הרבים שזן את הבריות בתיבה, ויוסף נתעסק עם זיכוי הרבים שנאמר "וַיְכַלְכֵּל יוֹסֵף" (תנחומא). וכן יש נח מאצלנו בפרשה ויש את הרב נח שכל מה שנח לו הוא עושה וקופץ ממקום למקום מרב לרב, וזוהי לא דרכה של תורה, אלא יהושע בן פרחיה אומר עשה לך רב וקנה לך חבר (אבות א, ו), ולא ללכת לבית הכנסת בגלל שהוא קרוב לבית, אלא לך לבית הכנסת ששם אתה מקבל יראת שמים ולא ללכת לשיעורים שקלים בשבילך בזמן שאתה יכול ללכת לשיעור אחר ולהתקדם בחומר, וכן כשאנחנו מזכירים שם של צדיק שנפטר, מאוד חשוב להזכיר ע"ה, ז"ל, וכו' שנאמר "אִישׁ צַדִּיק תָּמִים הָיָה" וכן כותב גם הפלא יועץ (דיבור) וז"ל ומה גם לצדיקים שתכף שמזכירם חייב לברכם דכתיב (משלי י, ז) "זֶכֶר צַדִּיק לִבְרָכָה", והנה כי כן צריך להיזהר כשמזכיר לאברהם אבינו או לשאר צדיקים וחסידים די בכל דור ודור שיאמר  עליו השלום או זכרונו לברכה או זכרו לחיי העולם הבא, ולמצוה תחשב, ותמהני שלא ראיתי נוהגים להיזהר בהזכרת שם התנאים ואמוראים וגאונים הקדמונים וכשמזכירים שמות הרבנים האחרונים בין בכתיבה בין באמירה נזהרים תכף לומר: זכרו לחיי העולם הבא או זכר צדיק וקדוש לברכה, ולפי הנראה היה ראוי יותר ליזהר לקדושים הקדמונים אשר קטנם עבה ממתני האחרונים לקיים בהם קרא דכתיב "זֶכֶר צַדִּיק לִבְרָכָה" דהיינו לברכו או לספר בשבחו.

<BIG><SMALL><B>"וַתִּשָּׁחֵת הָאָרֶץ לִפְנֵי הָאֱלֹהִים וַתִּמָּלֵא הָאָרֶץ חָמָס" (ו, יא).</B></SMALL></BIG>

   אכן יתבאר הענין על דרך מאמר התנא באבות (ד, יא) וז"ל העושה [וכו', העובר] עבירה אחת קונה לו קטיגור, (מלאך משחית), אך צריך אתה לדעת כי אין המשחית יכול לעשות דבר קודם שישפוט שופט כל הארץ, כיון שה' מונעם מעשות רע, והוא סוד פירוש "נשֵׂא עָוֹן" (במדבר יד, יח) ואחר שישפוט האלקים אז ישלחם ביד פשעם שהם קטגורים שנבראים במעשיהם הרעים כאומרו "תְּיַסְּרֵךְ רָעָתֵךְ" (ירמיה ב, יט) ויש לך לדעת כי הגם שימנע ה' המקטרג מהזיק לעושהו, עם כל זה כשירבה יקבול שלא יסבול עוד וידחוק למהר מעשהו לאבד בעליו קודם שיגמור דינו כי משפטו מפורש, והוא אומרו "וַתִּשָּׁחֵת הָאָרֶץ לִפְנֵי הָאֱלֹהִים", פירוש קודם שיגמור דינם, נשחתה הארץ, פירוש משלו בה משחיתים לצד מעשיהם, (אור החיים). ורבותינו (ב"ר פר' לד סי' יא) מספרים על רוב הטובה שהעניק הקב"ה את דור המבול, ואעפ"כ היו כפויי טובה במעשיהם הרעים, שאמר רבי יצחק, אחת לארבעים שנה היו זורעים, והיו מהלכים מסוף העולם ועד סופו בשעה קלה, ובהליכתם היו תולשים ארזי הלבנון (מרוב גבורתם), והאריות והנמרים היו בעיניהם כמו הכינה בבשר, ומזג האויר היה יפה בכל השנה כמזג האויר שבין פסח לעצרת. וכן (שם פר' לו סי' א) כשהיתה  אחת מהן יולדת ביום, היתה אומרת לבנה: צא והביא לי צור לחתוך טבורך, בלילה היתה אומרת לבנה צא והדלק לי נר לחתוך טבורך, ומעשה באשה אחת מהן שילדה בלילה, אמרה לילד הנולד לך והדלק לי נר לחתוך טבורך, יצא ופגע בו שר השדים ששמו שמדון, התחילו להתגושש ולהתאבק זה עם זה, בינתיים קרא התרנגול, אמר לו שהשד לתינוק: לך והיתהלל בפני אמך, שיש לך מזל שקרא התרנגול, (שכיון שהגיע אור היום אין שלטון למזיקים), שאלמלא כן הייתי מכה אותך והורגך, אמר לו התינוק: לך אתה והשתבח בפני אמך שנשארתה בחיים, שאלמלא הספיקה אמי לחתוך ממני את טבורי, הייתי מכה אותך והורגך, וזהו שנאמר (איוב כא,ט) "ביתהם שלום מפחד-(מן המזיקים) ולא שבט אלוה עליהם- (מן היסורים)". 

        

~ הקפדה על הגזל

<BIG><SMALL><B>"וַיּאמֶר אֱלֹהִים לְנחַ קֵץ כָּל-בָּשָׂר בָּא לְפָנַי כִּי-מָלְאָה הָאָרֶץ חָמָס מִפְּנֵיהֶם וְהִנְנִי מַשְׁחִיתָם אֶת-הָאָרֶץ" (ו, יג).</B></SMALL></BIG>

   וכתב הרב יצחק זילברשטיין שליט"א בספרו טובך יביעו סיפור נפלא וז"ל: בימים בהם למדתי בתלמוד תורה "עץ חיים" בירושלים שמענו שתי מעשיות על הגאון רבי איסר זלמן מלצר זצ"ל הממחישות לנו עד כמה חמור עוון הגזל, ועד כמה החמיר אותו גאון וצדיק בעניינים אלה, ר' איסר זלמן כפי שיודעים הכל, היה שקוע בלימוד התורה בצורה נוראה, ובלכתו ברחוב לא הבחין בחפצים המונחים על אם הדרך ולא אחת אירע שנתקל בהם, פעם, מרוב עומק עיונו בלימוד, נכנס הגרא"ז בטעות לחצר ירושלמית ובפותחו את הדלת ברחה משם תרנגולת אחת והחלה לרוץ במורד הכביש, מי שלא ראה את ר' איסר זלמן תופס את כל התורה שבראשו ורץ ברחוב אחר התרנגולת במאמץ נואש להשיגה ולתופסה לא ראה פחד אמיתי מעוון גזל מימיו. הגאון שחשש שכניסתו לחצר הבריחה את התרנגולת, הבין שהאחריות לשלומה ולהשבתה למקומה מוטלת על כתפיו, ולכן לא חס על כבודו ובריאותו והתרוצץ אחר בעל החיים כדי להחזירו אל החצר. במקרה אחר, שגם הוא התרחש בשל עומק עיונו בלימוד, נכנס ר' איסר זלמן היישר לתוך בור סיד, והצבע הלבן נדבק בבגדיו, מה היה עושה כל יהודי ברגע זה? באופן אינסטינקטיבי היה מנער את בגדיו ומנסה לנקות אותם מהלכלוך שדבק בהם, לא כך עשה הגרא"ז ולא בטרדות אלו היו נתונות מחשבותיו, ר' איסר זלמן לא נע ולא זע ממקומו, עד שבעליו של הבור הגיע והגאון ביקש ממנו מחילה על הסיד שנדבק על בגדיו, אלא הן הנהגות הטובלות כל כולן בבור סיד שאינו מאבד טיפה מיראת השמים שלו, דרגות נשגבות של קדוש עליון שגם אם לא הכל מסוגלין להגיע אליהן, יש ללמוד מכך פרק בהלכות "דין פרוטה כדין מאה" הרי בוודאי שבציבור יראי השם לא מצויים גזלנים וגנבים של ממש, אבל מאידך יש המוכנים להקל ראש בעניינים "של מה בכך" של איזה חוב קטן לחנות ,או ככר לחם ששאל משכן וכיוצא בזה.

<BIG><SMALL><B>"עֲשֵׂה לְךָ תֵּבַת עֲצֵי-גפֶר קִנִּים תַּעֲשֶׂה אֶת-הַתֵּבָה וְכָפַרְתָּ אתָהּ מִבַּיִת וּמִחוּץ בַּכּפֶר" (ו, יד).</B></SMALL></BIG>

   אמר רב הונא בשם רבי יוסי, מאה ועשרים שנה היה מתרה הקב"ה בדור המבול שמא יעשו תשובה, כיון שלא עשו תשובה אמר לנח "עֲשֵׂה לְךָ תֵּבַת עֲצֵי-גפֶר", עמד נח ועשה  תשובה ונטע ארזים והיו אומרין לו, ארזים אלו למה? אמר להן, הקב"ה מבקש להביא מבול לעולם, ואמר לי לעשות תיבה, כדי שאמלט בה אני וביתי, היו משחקין ממנו ומלעיגין עליו,ע"כ. וראה זה פלא כי גם בדורינו אנו עוברים אנו מצב דומה לזה שהרי הרבנים מזהירים את כולם לחזור בתשובה ולתקן את המעשים הרעים שעוד מעט תהיה מלחמת גוג ומגוג והמשיח ממש בפתח, והנה הכסילים צוחקים וממציאים על זה שירים וממשיכים בדרכם שלהם וכשם שלבסוף בא המבול כך גם יבוא המשיח והכל יבוא על מקומו בשלום! והשם יחזיר אותנו בתשובה שלמה אמן כן יהי רצון.

<BIG><SMALL><B>"צהַר תַּעֲשֶׂה לַתֵּבָה וְאֶל-אַמָּה תְּכַלֶּנָּה מִלְמַעְלָה וּפֶתַח הַתֵּבָה בְּצִדָּהּ תָּשִׂים תַּחְתִּיִּם שְׁנִיִּם וּשְׁלִשִׁים תַּעֲשֶׂהָ" (ו, טז).</B></SMALL></BIG>

   אמר ר' יוחנן, אמר לו הקב"ה לנח קבע בה אבנים טובות ומרגליות כדי שיהיו מאירות לכם כצהרים.

<BIG><SMALL><B>"וַאֲנִי הִנְנִי מֵבִיא אֶת-הַמַּבּוּל מַיִם עַל-הָאָרֶץ לְשַׁחֵת כָּל-בָּשָׂר אֲשֶׁר-בּוֹ רוּחַ חַיִּים מִתַּחַת הַשָּׁמָיִם כּל אֲשֶׁר-בָּאָרֶץ יִגְוָע" (ו, יז).</B></SMALL></BIG>

   והנה מדה כנגד מדה לא בטלה לעולם הם השחיתו וטמאו את עצמם ומן הסתם שגם האדמה נטמאה איתם, ועל כך הקב"ה השחית אותם ואת האדמה שנטמאה בגללם שמגלגלים זכות לזכאי וחובה לחייב,  ועוד שהאדמה עברה על פי ציווי השם כמו שראינו (לעיל א, יא) שהקב"ה אמר לה שיהא טעם העץ כטעם הפרי והיא לא עשתה כן. ועוד שנו חכמים, דור המבול לא נתגאו אלא בשביל טובה שהשפיע להם הקב"ה והיו אומרים וכי אנו צריכים לו אלא לטיפה של גשמים?!, יש לנו נהרות ומעיינות שאנו מסתפקין מהן, אמר הקב"ה בטובה שהשפעתי להן בה מכעיסין אותי, ובה אני דן אותם, שנאמר "הִנְנִי מֵבִיא אֶת-הַמַּבּוּל מַיִם" (סנהדרין קח).

<BIG><SMALL><B>"וַיּאמֶר ה' לְנחַ בּא-אַתָּה וְכָל-בֵּיתְךָ אֶל-הַתֵּבָה כִּי-אתְךָ רָאִיתִי צַדִּיק לְפָנַי בַּדּוֹר הַזֶּה" (ז, א).</B></SMALL></BIG>

   ואע"פ שנח "התדרדר" ברוחניות ובניו עשו עמו את העברה (לקמיה ט, כ, כד) אף על פי כן קראו הקב"ה "צדיק" ועל ידו ניצלו משפחתו וכל העולם כלו, ודומה לזה מצאנו גם אצל ישמעאל (לקמן כא, יז) שאע"פ שעמד להרשיע לכשיגדל, דן אותו הקב"ה על אותו רגע שנאמר "כִּי-שָׁמַע אֱלֹהִים אֶל-קוֹל הַנַּעַר בַּאֲשֶׁר הוּא-שָׁם",ע"כ. ומפה נלמד מוסר השכל גדול שהרבה אנשים טועים בזה שאומרים לעצמם שכעת עם כל העבירות שלי איך אני אחזור בתשובה, אבל תדע לך שבזמן שאתה רוצה לחזור בתשובה והפסקת מהעבירות, הקב"ה מסתכל עליך בזמן הזה שאתה כרגע לא עושה עבירה, וכן אם אדם עושה איזה שהיא עבירה ח"ו בתמידות, זה לא אומר שהוא לא יכול לקיים מצוות כגון: אדם מחלל שבת ובדיוק מתחיל להתחזק ורוצה לשים ציצית מתחת לבגדים, זה שהוא מחלל שבת, זה לא מונע ממנו לקיים מצות ציצית ושאר מצות. ועוד אמר רבי ירמיה בן אלעזר מקצת שבחו של האדם אומרים בפניו וכולו שלא בפניו, מקצת שבחו בפניו דכתיב "כִּי-אתְךָ רָאִיתִי צַדִּיק לְפָנַי בַּדּוֹר הַזֶּה", וכולו שלא בפניו דכתיב "נחַ אִישׁ צַדִּיק תָּמִים הָיָה בְּדרתָיו", והרי ידוע לנו שכל אחד נולד עם מדת הגאוה ובשביל זה עלינו להיזהר כשאנו מחמיאים לחברנו לא יותר מדי לנפח ולשבח שמתוך שבחו יבוא לגנותו.

<BIG><SMALL><B>"מִכּל הַבְּהֵמָה הַטְּהוֹרָה תִּקַּח-לְךָ שִׁבְעָה שִׁבְעָה אִישׁ וְאִשְׁתּוֹ וּמִן-הַבְּהֵמָה אֲשֶׁר לֹא טְהרָה הִוא שְׁנַיִם אִישׁ וְאִשְׁתּוֹ" (ז, ב).</B></SMALL></BIG>

   רבי יודן בשם ר' יוחנן ורבי ברכיה בשם רבי אליעזר ורבי יעקב דכפר חנין בשם רבי יהושע בן לוי אמרו מצינו שעיקם הקב"ה שתיים ושלש תבות בתורה כדי שלא להוציא דבר טמאה מתוך פיו (מדרש רבה), וכל 

אדם צריך לדעת שאחרי מאה ועשרים שנה כל מילה ומילה לא נעלמת ריקם אלא הוא וכל הבית דין שומעים ואם לא דבר יפה או ניבל את פיו עומד ומתבייש ובגלל זה האדם צריך לדעת מה שהוא מוציא מפיו וראינו שאמר רב (חגיגה ה:) אפילו שיחה יתירה שבין איש לאשתו מגידים לו לאדם בשעת מיתה. ובדומה לזה ראינו (תנא דבי אליהו זוטא פרק כד) שמעמידים את האדם ביום הדין ומאירין (מבררין להם כל מעשיהם שעשו בבירור גמור כאור השמש, באיזה יום ובאיזו שעה ובאיזה מקום [ישועות יעקב]) לו מעשיו בפניו ודנין אותו על כל מעשה.

~ חברה רעה

<BIG><SMALL><B>"וַיָּבא נחַ וּבָנָיו וְאִשְׁתּוֹ וּנְשֵׁי-בָנָיו אִתּוֹ אֶל-הַתֵּבָה מִפְּנֵי מֵי הַמַּבּוּל" (ז, ז).</B></SMALL></BIG>

   פירש רש"י "מִפְּנֵי מֵי הַמַּבּוּל" אף נח מקטני אמנה היה, מאמין ואינו מאמין שיבוא המבול ולא נכנס לתיבה עד שדחקוהו המים, והרי יש לנו לשאול מה קרה לנח שהמים הם שהיו צריכים להכניס אותו והלא לפני זה אמרנו שהוא בעצמו הלך לשכנע אנשים שיחזרו בתשובה ושיש מבול, וכל זה לא עשה ביום יומיים אלא במשך מאה עשרים שנה ואיך כך פתאום קורה?, אלא יש לנו לדעת דבר גדול שממנו אנחנו צריכים מאד מאד להיזהר והיא חברה רעה שבמשך מאה ועשרים שנה, שזה ארבעים ושלש אלף ושמונה מאות ימים. במשך כל יום ויום כסיל אחר בא אליו, צוחק עליו ושואל אותו שאלות של כפירה ומי יכול לעמוד בדבר כזה (אלא אם כן יש לו הרבה תורה ומוסר) ובגלל זה ירד נח ברוחניות למרות שהיה צדיק וחסיד, אבל בגלל שהיה בחברת רשעים התדרדר. וכן כתוב (סנהדרין קג) אמר רב חסדא אמר רבי ירמיה בר אבא ארבע כיתות אין מקבלות פני שכינה, ואחת מהם כת לצים דכתיב (הושע ז, ה) "מָשַׁךְ יָדוֹ אֶת-לֹצְצִים", פירש רש"י משך הקב"ה את ידיו מן הלוצצים שלא להתקרב אצלם. וכותב דוד המלך ע"ה (תהילים א, א) "אַשְׁרֵי הָאִישׁ אֲשֶׁר לֹא הָלַךְ בַּעֲצַת רְשָׁעִים וּבְדֶרֶךְ חַטָּאִים לֹא עָמָד וּבְמוֹשַׁב לֵצִים לֹא יָשָׁב".

<BIG><SMALL><B>"וַיְהִי לְשִׁבְעַת הַיָּמִים וּמֵי הַמַּבּוּל הָיוּ עַל-הָאָרֶץ" (ז, י).</B></SMALL></BIG>

   אמר רבא אלו ימי אבלו של מתושלח הצדיק, ללמדך שהספדן של צדיקים מעכב את הפורענות, דבר אחר ששינה עליהן הקב"ה סדרי בראשית שהיתה החמה יוצאה למערב ושוקעת במזרח, דבר אחר מלמד שקבע להן זמן קטן אחר זמן גדול, דבר אחר שהטעימן הקב"ה מעין עולם הבא לידע כמה טובות מנעו מהן, דבר אחר שבעת ימים התאבל הקב"ה על עולמו.

   ולפי הדעה הראשונה (ללמדך שהספדן של צדיקים מעכבים את הפורענות) נלמד כמה זה דבר גדול להספיד ת"ח שראינו (ב"מ פו) שרבה בר נחמני נפטר, נפל פתק בפומבדיתא (אצל ראש הישיבה) שכתוב בו רבה בר נחמני נתבקש בישיבה של מעלה, יצאו אביי ורבא וכל החכמים לעסוק בו ולא ידעו היכן הוא, הלכו לאגם ראו ציפורים שעושות צל בכנפיהן, אמרו מכאן נדע ששם הוא, עמדו והספידו אותו שלושה ימים  ושלושה לילות. נפל פתק ובו רשום כל הפורש יהא בנידוי. ספדוהו שבעה ימים, נפל פתק ובו רשום לכו לביתכם לשלום. ועיין מה שכתבנו לקמן (כג, ב).

<BIG><SMALL><B>"בְּעֶצֶם הַיּוֹם הַזֶּה בָּא נחַ וְשֵׁם-וְחָם וָיֶפֶת בְּנֵי-נחַ וְאֵשֶׁת נחַ וּשְׁלשֶׁת נְשֵׁי-בָנָיו אִתָּם אֶל-הַתֵּבָה" (ז, יג).</B></SMALL></BIG>

   בא וראה כשאדם חטא לפני קונו וחושב להתכסות ולהסתתר מהקב"ה בחשבו כאלו אין מי שיראה אותו, אז הקב"ה עושה בו דין בגלוי, וכשאדם מטהר עצמו דהיינו שעושה תשובה בפרהסיא  ואינו בוש מבני אדם שיתלוצצו עליו, אז הקב"ה רוצה להסתירו שלא יתראה ביום ששולט הדין בעולם כדי שלא ישלוט בו הדין, כי בודאי צריך האדם שלא יתראה לפני המשחית כששורה בעולם כדי שלא יסתכל בו, וינהג בו כבוד כאילו מתיירא ממנו לפי שעתה ניתנה לו הממשלה, כי כל אותם שמתראים לפניו יש לו רשות להשחיתם! (מתוק מדבש על הזוהר), 

   וכן למה "בְּעֶצֶם הַיּוֹם הַזֶּה", לפי שהיו בני דורו אומרים, אין אנחנו מניחין אותו ליכנס לתיבה ואנו נוטלים כשילים וקרדומות ומבקעים את התיבה, אמר הקב"ה, הרי אני מכניסו לתיבה "בְּעֶצֶם הַיּוֹם הַזֶּה" וכל מי שיש בו כח למחות יבוא וימחה (תורה תמימה - ספרי האזינו).

<BIG><SMALL><B>"וְהַבָּאִים זָכָר וּנְקֵבָה מִכָּל-בָּשָׂר בָּאוּ כַּאֲשֶׁר צִוָּה אתוֹ אֱלֹהִים וַיִּסְגּר ה' בַּעֲדוֹ" (ז, טז).</B></SMALL></BIG>

   פירש רש"י הגן עליו שלא שברוה, הקיף התיבה דובים ואריות והיו הורגים בהם, ופשוטו של מקרא סגר כנגדו מן המים,ע"כ. וצריכים אנו לדעת שגם היום יש את תבת נח, חוץ ממה שנמצא על הרי אררט, וזה בתי המדרש כי כשהאדם נכנס לשם ניצל מהמבול שיש בחוץ, ומה שאמר הפסוק "וַיִּסְגּר ה' בַּעֲדוֹ" אפשר לומר לעניות דעתי, שה' סגר את פה המקטרגים והשטן, דומה למה שהמשנה אומרת (אבות ג, ו) רבי נחוניא בן הקנה אומר כל המקבל עליו עול תורה, מעבירין ממנו עול מלכות ועול דרך ארץ. וכן היה נח שקיבל עליו עול תורה והעבירו ממנו את העול שהעולם קיבל באותו זמן.

<BIG><SMALL><B>"וַיְהִי הַמַּבּוּל אַרְבָּעִים יוֹם עַל-הָאָרֶץ וַיִּרְבּוּ הַמַּיִם וַיִּשְׂאוּ אֶת-הַתֵּבָה וַתָּרָם מֵעַל הָאָרֶץ" (ז, יז).</B></SMALL></BIG>

   "אַרְבָּעִים יוֹם" כנגד שעבדו ע"ז, והמודה בע"ז  ככופר בכל התורה שניתנה לארבעים יום, וכנגד הזנות, שהטריחו ליוצרם לצור צורת ממזרים בארבעים יום וכנגד הגזל, כי הגזל מספרו ארבעים (כלי יקר). "וַתָּרָם מֵעַל הָאָרֶץ" רבי אבא פתח ופירש תחילה מה שכתב "רוּמָה עַל-הַשָּׁמַיִם אֱלֹהִים עַל כָּל-הָאָרֶץ כְּבוֹדֶךָ" פירוש הפסוק עשה נקם ברשעים ובזה יתרומם תפארתך על השמים, וגם על הארץ יראה כבודך כי שהשם עושה דין ברשעים הוא מתרומם ומתנשא מצודות. 

<BIG><SMALL><B>"וְהַמַּיִם גָּבְרוּ מְאד מְאד עַל-הָאָרֶץ וַיְכֻסּוּ כָּל-הֶהָרִים הַגְּבהִים אֲשֶׁר-תַּחַת כָּל-הַשָּׁמָיִם" (ז, יט).</B></SMALL></BIG>

   מעשה ברבי יונתן שהלך לירושלים בדרך פגש בו שומרוני אחד, שהוא מעם שבהר גריזים שבעיניהם הוא מקודש, ושם יש להם דמות של יונה שעובדים אותה כעבודה זרה. אמר לו: למה אתה הולך לירושלים להתפלל בבית שנהרס, ולמה לא תלך להר גריזים שלא נפגע בימי המבול, לא מצא ר' יונתן תשובה לענות לו, אבל משרתו ביקש ממנו רשות להשיבו, נתן לו רשות, אמר לו לשומרוני: ראה  שאתה מדבר שקר מכל הצדדים , שאם הם מן ההרים הגבוהים הלא כתוב מפורש בתורה "וַיְכֻסּוּ כָּל-הֶהָרִים הַגְּבהִים אֲשֶׁר-תַּחַת כָּל-הַשָּׁמָיִם" ואם מן ההרים הנמוכים, על אחת כמה וכמה שכוסו במי המבול, ולא היתה תורה צריכה לפרש הדבר, אז ירד רבי יונתן מחמורו ואמר לו לעלות על החמור והוא נהג אותו יותר משלש מילין ואמר: ברוכים אתם בני עם ישראל שאפילו בריקנים שבכם מצויה חכמה רבה להשיב מענה טוב. (בראשית רבה).

<BIG><SMALL><B>"כּל אֲשֶׁר נִשְׁמַת-רוּחַ חַיִּים בְּאַפָּיו מִכּל אֲשֶׁר בֶּחָרָבָה מֵתוּ" (ז, כב).</B></SMALL></BIG>

   ודעו שדור המבול היו אכזרים וזה היה מגיע להם שבשעה שהעלה הקב"ה עליהן את התהומות והיו רואין את המעיינות עולות עליהן, מה היו עושין? היו להן בנים הרבה כמו שנאמר "זַרְעָם נָכוֹן לִפְנֵיהֶם עִמָּם" (איוב כא, ח) שהיתה אשה מתעברת ליום אחד ויולדת והיו בהם בני אדם שהיו נוטלין את בניהם ונותנים אותם על התהום וכובשין (דורכים) עליהם לסתום פי המעיינות ואינן מרחמין עליהם! (תנחומא).

<BIG><SMALL><B>"וַיִּמַח אֶת-כָּל-הַיְקוּם אֲשֶׁר עַל-פְּנֵי הָאֲדָמָה מֵאָדָם עַד-בְּהֵמָה עַד-רֶמֶשׂ וְעַד-עוֹף הַשָּׁמַיִם וַיִּמָּחוּ מִן-הָאָרֶץ וַיִּשָּׁאֶר אַךְ-נחַ וַאֲשֶׁר אִתּוֹ בַּתֵּבָה" (ז, כג).</B></SMALL></BIG>

   תנו רבנן דור המבול אין לו חלק לעוה"ב שנאמר "וַיִּמַח אֶת-כָּל-הַיְקוּם...וַיִּמָּחוּ מִן-הָאָרֶץ" בעוה"ב (סנהדרין קח), ועוד "וַיִּמָּחוּ מִן-הָאָרֶץ" דייקא שאפילו מתוך הקרקע נמחו, פירוש שאותו העצם שנשאר בכל המתים בתוך הקבר גם הוא נמחה ונאבד לכן לא יקומו בתחיית המתים, "וַיִּמַח אֶת-כָּל-הַיְקוּם" מלות "אֶת-כָּל" באות לכלול כל אותם השרים ששולטים וממונים על יושבי הארץ שגם הם נמחו וזהו מה שכתב "הַיְקוּם אֲשֶׁר עַל-פְּנֵי הָאֲדָמָה" הם שרי האומות המקימים ומעמידים את האומות, שהם למעלה מפני האדמה. (מתוק מדבש על הזוהר). ומה שאמר בפסוק "וַיִּשָּׁאֶר אַךְ-נחַ" אין מיעוט אחר מיעוט אלא לרבות, לומר שאף עוג נשאר, "אַךְ-נחַ" בגי' עוג (בעל הטורים), ועוד מלת "אַךְ" באה למעט שלא נשארו בעולם אלא נח ואלו שהיו עמו בתבה, רוצה לומר אפילו השדים נמחו. (מתוק מדבש על הזוהר).

<BIG><SMALL><B>"וַתָּבא אֵלָיו הַיּוֹנָה לְעֵת עֶרֶב וְהִנֵּה עֲלֵה-זַיִת טָרָף בְּפִיהָ וַיֵּדַע נחַ כִּי-קַלּוּ הַמַּיִם מֵעַל הָאָרֶץ" (ח, יא).</B></SMALL></BIG>

   ואע"פ שכל העולם היה מלא מים הביאה היונה את עלה הזית מן האילנות שבארץ ישראל, או מגן עדן ומשם קטפה עלה זית, ומכאן ידע שקלו המים, ואם תשאלו מאחר שהביאה את העלה מן האילנות שבארץ ישראל או מגן עדן, מהיכן היה נח ידוע כי קלו המים, אבל הענין הוא שהיונה ביקשה להראות כי מוטב לה שמזונותיה יהיו מרורים כזית, שאין בכל האילנות עלה מר כמו עלה הזית, ויהיו מסורים בידי הקב"ה ואל יהיו מתוקים כדבש ומסורים בידי בשר ודם, ומכאן הסיק נח כי קלו המים, שאם עדיין היתה צריכה לפרנסת נח, לא היה לה אומץ להגיד דברים אלו. (מעם לועז).

<BIG><SMALL><B>"וַיִּבֶן נחַ מִזְבֵּחַ לה' וַיִּקַּח מִכּל הַבְּהֵמָה הַטְּהרָה וּמִכּל הָעוֹף הַטָּהוֹר וַיַּעַל עלֹת בַּמִּזְבֵּחַ" (ח, כ).</B></SMALL></BIG>

   בשעה שנח יצא מן התיבה וראה את העולם חרב התחיל לבכות לפניו ואמר רבונו של עולם, נקראת רחום, היה לך לרחם על בריותיך, השיבו הקב"ה ואמר רועה שוטה עכשיו אתה אומר כן, למה לא אמרת כן בשעה שאמרתי לך "כִּי-אתְךָ רָאִיתִי צַדִּיק לְפָנַי וגו'" ואח"כ "הִנְנִי מֵבִיא אֶת-הַמַּבּוּל מַיִם" ואח"כ "עֲשֵׂה לְךָ תֵּבַת עֲצֵי-גפֶר" כל כך התעכבתי כדי שתבקש רחמים על בני דורך, וכששמעת שתינצל בזה שתיכנס לתיבה לא נכנסה מחשבה בלבך לבקש רחמים על ישוב העולם, ועכשיו שנאבד העולם פתחת בבקשות ובתחנונים, כיון שראה נח כן, הקריב קורבנות (מעם לועז שופטים ו, מ).

~ שמותיו של יצה"ר

<BIG><SMALL><B>"וַיָּרַח ה' אֶת-רֵיחַ הַנִּיחֹחַ וַיּאמֶר ה' אֶל-לִבּוֹ לֹא אסִף לְקַלֵּל עוֹד אֶת-הָאֲדָמָה בַּעֲבוּר הָאָדָם כִּי יֵצֶר לֵב הָאָדָם רַע מִנְּעֻרָיו וְלֹא-אסִף עוֹד לְהַכּוֹת אֶת-כָּל-חַי כַּאֲשֶׁר עָשִׂיתִי" (ח, כא).</B></SMALL></BIG>

   ר' יהושע בן לוי אומר שבעה שמות יש לו ליצה"ר,הקב"ה קראו רע, משה קראו ערל, דוד קראו טמא, שלמה קראו שונא, ישעיה קראו מכשול, יחזקאל קראו אבן, אומר אביי יצה"ר מתגרה בתלמידי חכמים הכי הרבה, שפעם שמע אביי שפלוני אומר לפלונית נשכים בבוקר ונלך ביחד (כי הם היו באותו דרך). אמר אביי נלך אחריהם ונציל אותם מאיסור. הלך אחריהם שלוש פרסאות באגם ומתי שהגיעו לפרשת דרכים אמרו דרך רחוקה בין שני מקומותינו ואי אפשר להלך עוד ביחד ואם היינו יכולים להמשיך ביחד היה יותר נעים, אמר אביי אם הייתי מתייחד אם האשה לא הייתי מצליח לעצור את עצמי מלחטוא והיה נשען על הדלת ומצטער, ואז בא אותו סבא ואמר לו: כל הגדול מחבירו יצרו גדול ממנו (סוכה נב). "מִנְּעֻרָיו" משננער לצאת ממעי אמו נתן בו יצר הרע (רש"י). על כן האדם לא יתגרה בו, ודע שהוא יותר גדול ומבוגר וחכם ממך, וכל זה דווקא כשאין לך שיעורי תורה קבועים אבל אם אתה לומד תורה, אתה מנצחו.

<BIG><SMALL><B>"וַיְבָרֶךְ אֱלֹהִים אֶת-נחַ וְאֶת-בָּנָיו וַיּאמֶר לָהֶם פְּרוּ וּרְבוּ וּמִלְאוּ אֶת-הָאָרֶץ" (ט, א).</B></SMALL></BIG>

   על כן ידעו האנשים שמגדלים בן וכלב וחושבים שזה מספיק, טעות הוא בידם שהילדים זה הברכה, וזריזים מקדימים למצות  כי אדם לא יודע אם יחיה מחר וכל הקודם זוכה, ולצערנו יצר הרע מנסה להפילנו במחשבות שונות ומשונות (כגון למה לך להוליד ילדים בדור כזה או בשכונה כזאת מה אתה רוצה שיצאו רשעים) אולם כל אחד יעשה בדעת ולא ישמע לקול יצרו שכן ראינו אצל חזקיה המלך, שהנביא הוכיח אותו על זה, והאדם צריך ללכת עם ה' בתמימות ולעשות את ההשתדלות הן במצווה הן בחינוך,

   ומורנו ורבנו הרב בנימין שהר שליט"א, תמיד אומר לנו מי שמזכה את הרבים כגון את הנוער לקרב אותם לאבינו שבשמים או תינוקות של בית רבן, הקב"ה שומר על ילדיו שלא יוליכם לתרבות רעה וכך אומר (הקב"ה): אתה שומר על ילדי ומדריך אותם בדרך הנכונה אינו דין שאעשה לך שילכו בדרך התורה, וגם לנשים הצדקניות שרוצות "לנוח" בין ילודה לילודה כדאי וצריכות להתייעץ עם רב והכל על פי דעת תורה!.

~ פחד העופות מן האדם

<BIG><SMALL><B>"וּמוֹרַאֲכֶם וְחִתְּכֶם יִהְיֶה עַל כָּל-חַיַּת הָאָרֶץ וְעַל כָּל-עוֹף הַשָּׁמָיִם בְּכל אֲשֶׁר תִּרְמשׂ הָאֲדָמָה וּבְכָל-דְּגֵי הַיָּם בְּיֶדְכֶם נִתָּנוּ" (ט, ב).</B></SMALL></BIG>

   רבי שמעון בן אלעזר אומר, תינוק בן יומו חי, אין צריך לשמרו מן החולדה ומן העכברים ועוג מלך הבשן מת צריך לשמרו מן החולדה ומן העכברים, שנאמר "וּמוֹרַאֲכֶם וְחִתְּכֶם יִהְיֶה עַל כָּל-חַיַּת הָאָרֶץ וגו'" כל זמן שאדם חי אימתו מוטלת על הבריות וכיון שמת בטלה אימתו (שבת קנא), וכן מצאנו אצל דניאל (דניאל ו) שדריוש שם את דניאל בגוב האריות והם מפחדם לא נגעו בו.

ומסופר על אור החיים הקדוש (ר' חיים בן עטר) שפעם אחת מושלה של העיר סאלי עמד להשיא את בתו ובקש לתפור לה בגדים מיוחדים אבל את מלאכת השזירה המיוחדת ידע רבם של היהודים, ואז ציוה השלטון לבקש ממנו מלאכה זאת וכשבאו השליחים לאור החיים סירב בטענה מאחר שהוא כבר הרוויח די מחייתו לחודש זה, השליחים הנדהמים הסבירו לו זאת שוב וציינו שהוא מסתכן מאוד, אבל הרב ענה כבר שנשבעתי על דבר זה, אמרו לו אם כן בא עמנו לשלטן, הרב לא התרגש נשאר שליו, עטה על גופו את מעילו העליון, נטל את טליתו, תפילין, וספר תהילים ונלוה אל השליחים, "תכף אשוב" אמר לאשתו שהיתה במטבח, ולא שמעה את השיחה, ולבינתיים הכין לו המושל גוב אריות שהאריות בם לא אכלו כמה ימים, והנה כשהתקרבו לכלוב של האריות נשמע זעקותיהם של האריות המורעבים, הובילו את הרב לדלת צדדית ודחפו פנימה, רבינו לא הראה שום אות פחד התיישב על הרצפה והתחיל לזמר מזמורי תהילים בנחת, והנה זה פלא, האריות נתקבצו סביבו מכשכשים בזנבם ושום איושה אינה בוקעת מלועם, כולם הסתכלו בתדהמה ובמיוחד המושל שהיה כולו באימה ופחד, כולו רוטט וציוה לשחרר את הרב, ואף העניק לו מתנות הרבה וביקש ממנו סליחות (סיפורי צדיקים), וכמו שראינו אצל דוד המלך (שמואל א,יז ,לד)  שהכה את האריה והדוב והמיתם, וכן אצל שמשון הנזיר (שופטים יד,ו) ששיסע (קרע) את הארי כשסע הגדי, וכתוב בזהר (מתוק מדבש על הזהר- וישב דף קצא ע"א( בא וראה עד כמה יש להם לבני אדם להשגיח ולהשתדל בעבודת הקב"ה שכל מי שעוסק בתורה ובעבודת הקב"ה אימתו מוטלת על הבריות, כי כשברא הקב"ה את העולם עשה כל הבריות שבעולם כל אחת ואחת בצורתה כרואי לה, ואח"כ ברא את האדם בצורה עליונה דהיינו בצלם אלקים, וצלם דמות תבנית נשמתו נחתמת בפניו הגשמיות ממש, והשליטו על כל הבריות בצורה זו, שכל זמן שהאדם חי וקיים בעולם, כל הבריות כשזוקפים ראשם ומסתכלים בצורה העליונה של האדם, אז כולם יראים וזעים מפניו כמו שאמר "ומוראכם וחתכם יהיה על כל חית הארץ ועל כל עוף השמים ", אבל כשאין האדם הולך בדרכי התורה, צורתו הקדושה נחלפת לצורת חיה, ונדמה לחיה כצורת חיה יותר קטנה מימנה, ואז חיות השדה ועוף השמים יכולים לשלוט עליו, לפי שכשנחלפה צורתו הקדושה, נתחלפה והלכה ממנו צורת האדם וסר צלו מעליו לכן החיות יכולות לשלוט עליו לפי שנדמה להם כבהמה ולכן דניאל ניצל בגוב האריות (ראה בתחילת הפסוק), ועל כן צריך האדם לשמור דרכיו ושביליו כדי שלא יחטא לפני הקב"ה, ויתקיים בצורת אדם, ע"כ.   

 

~ התאבדות

<BIG><SMALL><B>"וְאַךְ אֶת-דִּמְכֶם לְנַפְשׁתֵיכֶם אֶדְרשׁ מִיַּד כָּל-חַיָּה אֶדְרְשֶׁנּוּ וּמִיַּד הָאָדָם מִיַּד אִישׁ אָחִיו אֶדְרשׁ אֶת-נֶפֶשׁ הָאָדָם" (ט, ה).</B></SMALL></BIG>

   ר' אלעזר אומר מיד נפשותיכם אדרוש דמכם, מכאן שאין אדם רשאי לחבול בעצמו, ועוד "וְאַךְ" להביא את החונק עצמו, יכול כשאול המלך, תלמוד לומר "וְאַךְ" יכול כחנניה מישאל ועזריה, תלמוד לומר "וְאַךְ" (מדרש רבה), וכן יכול כמו שמשון דכתיב (שופטים טז ל) "תָּמוֹת נַפְשִׁי עִם-פְּלִשְׁתִּים וַיֵּט בְּכחַ וַיִּפּל הַבַּיִת" וכו' תלמוד לומר "וְאַךְ", וכן אע"פ שהתרתי לכם נטילת נשמה בבהמה את דמכם אדרוש מהשופך דם עצמו (רש"י), ודעו שכסף זה לא הכל בחיים ששמענו כמה פעמים על אנשים עשירים מאוד שבין רגע נגמר להם הכל ומרוב תסכול התאבדו, ואפילו שלא נגמר להם או נאבד אלא היה לו כל מיני משברים והוא התאבד והכסף נשאר לבנים שאין להם לא תורה ולא מצוות, וכסף זה הולך רק לעבירות, ואדם לא יחשוב שאם יש לו בושה או צרות מותר לו להתאבד כגון:אשתו של רבי מאיר ברוריה (ע"ז יח:) שפעם אחת ליגלגה על שאמרו חכמים בקדושין (פ) "נשים דעתן קלות הן עלייהו", אמר לה רבי מאיר חייך סופך להודות לדבריהם וציוה לאחד מתלמידיו לנסותה לדבר עבירה והפציר בה ימים רבים עד שנתרצית וכשנודע לה חנקה עצמה (רש"י), אמנם ראינו (כתובות קג:) על הכובס ששמע על מתתו של רבי ועלה לגג נפל ומת, יצאה בת קול ואמרה אף ההוא כובס מזומן לחיי עולם הבא. וכן בחנה ושבעת בניה (גיטין נז:) שהגמרא אומרת אף היא עלתה לגג ונפלה ומתה, יצתה בת קול ואמרה (תהילים קיג, ט) "אֵם-הַבָּנִים שְׂמֵחָה", אולם בודאי שאין לדמות דין זה לדינים אחרים וכבר פסק מר"ן בש"ע  (יו"ד סי' שמה סע' א) המאבד עצמו לדעת אין מתעסקין עמו לכל דבר, אין קורעין ולא חולצין, ולא  מספידין עליו, אבל עומדים עליו בשורה. ועיין עוד בספר ענף עץ אבות (ע"מ שיט) שהביא סיפור נפלא על זה, וכן בשו"ת יביע אומר (ח"ב חיו"ד סי' כד) שהאריך בזה.

<BIG><SMALL><B>"שׁפֵךְ דַּם הָאָדָם בָּאָדָם דָּמוֹ יִשָּׁפֵךְ כִּי בְּצֶלֶם אֱלֹהִים עָשָׂה אֶת-הָאָדָם" (ט, ו).</B></SMALL></BIG>

   רודף שהיה רודף אחרי חברו להרגו, אמר לו, ראה שישראל הוא ובן ברית הוא, והתורה אמרה "שׁפֵךְ דַּם הָאָדָם בָּאָדָם דָּמוֹ יִשָּׁפֵךְ", הצל דמו של זה בדמו של זה (סנהדרין עב:). וכך דרש ר' עקיבא כל מי שהוא שופך דמים מעלים עליו כאילו ממעט את הדמות מה הטעם "שׁפֵךְ דַּם הָאָדָם בָּאָדָם דָּמוֹ יִשָּׁפֵךְ", "כִּי בְּצֶלֶם אֱלֹהִים עָשָׂה אֶת-הָאָדָם" (יבמות סג), וכן  אומר ר' עקיבא חביב אדם שנברא בצלם, חיבה יתרה נודעת לו שנברא בצלם שנאמר "כִּי בְּצֶלֶם אֱלֹהִים עָשָׂה אֶת-הָאָדָם" (אבות ג, יח).

<BIG><SMALL><B>"וְאַתֶּם פְּרוּ וּרְבוּ שִׁרְצוּ בָאָרֶץ וּרְבוּ-בָהּ" (ט, ז).</B></SMALL></BIG>

   דרש ר' אלעזר בן עזריה כל מי שהוא מבטל מפריה ורביה מעלה עליו הכתוב כאילו הוא ממעט את הדמות. מה הטעם "כִּי בְּצֶלֶם אֱלֹהִים עָשָׂה אֶת-הָאָדָם" וכתיב בתריה "וְאַתֶּם פְּרוּ וּרְבוּ שִׁרְצוּ בָאָרֶץ וּרְבוּ-בָהּ" (יבמות סג), אבל ישנם מאותם החסידים הפרושים, שחשקה נפשם בתורה כבן עזאי, שבן עזאי אומר (שם) אדם שלא עוסק בפריה ורביה אילו שופך דמים וממעט הדמות שנאמר "וְאַתֶּם פְּרוּ וּרְבוּ", אמרו לו לבן עזאי יש נאה דורש ונאה מקיים, נאה מקיים ואין נאה דורש, ואתה נאה דורש ואין נאה מקיים, אמר להן בן עזאי, ומה אעשה שחשקה נפשי בתורה, אפשר לעולם שיתקיים על ידי אחרים, ופסק מר"ן בש"ע (אה"ע סי' א סע' ד) וז"ל: "ומי שחשקה נפשו בתורה כבן עזאי תמיד ונדבק בה כל ימיו ולא נשא אשה אין בידו עוון, והוא שלא יהא יצרו מתגבר עליו", ובודאי שבזמננו אנו לא שייך אנשים שבדרגות של "בן עזאי", שכבר אמרו חז"ל (סוטה מט) משמת בת עזאי בטלו השקדנים, וכל שכן בדורנו שהצניעות ירדה בצורה מופלאה.

~  הקשת בענן

<BIG><SMALL><B>"אֶת-קַשְׁתִּי נָתַתִּי בֶּעָנָן וְהָיְתָה לְאוֹת בְּרִית בֵּינִי וּבֵין הָאָרֶץ" (ט, יג).</B></SMALL></BIG>

   זהו אחד מהחסדים שהקב"ה עשה איתנו שבלעדי זה היינו מזמן נספים במבול, ופעם ראיתי את הקשת פרוסה על כיפת השמים, וזה היה מראה לא נשכח ובאותו רגע האדם צריך להתבונן בגדלו של השי"ת ולדעת שזה סימן לא טוב ושהעם צריכים לחזור בתשובה, וצריך לראות את הרחמנות של הקב"ה אע"פ שאנו מכעיסים אותו הוא עומד בהבטחתו ולא משליך אותנו לאבדון, על כן אנחנו גם צריכים להיות סבלנים עם הזולת ובעיקר עם המשפחה, אבל לא להתעלם לגמרי, אלא מידי פעם לשלוח אותות וסימנים של חזרה בתשובה ושאנו "כועסים", וכתוב במשנה (אבות ה, ו) עשרה דברים נבראו בערב שבת בין השמשות ואחת מהן זה הקשת! והגמרא אומרת (חגיגה טז) דרש ר' יהודה ברבי נחמני מתורגמן של ריש לקיש כל המסתכל בג' דברים עיניו כהות: בקשת, ובנשיא ובכהנים דכתיב (יחזקאל א, כח) "כְּמַרְאֵה הַקֶּשֶׁת אֲשֶׁר- יִהְיֶה בֶעָנָן בְּיוֹם הַגֶּשֶׁם...הוּא מַרְאֵה דְּמוּת כְּבוֹד-ה'". 

   ואמר רב פפא (ברכות כט) הרואה את הקשת מברך ברוך זוכר הברית ונאמן בבריתו וקיים במאמרו, וכן פסק מר"ן בש"ע (א"ח סי' רכט סע' א) הרואה את הקשת אומר ברוך אתה ה' אלוקינו מלך העולם זוכר הברית נאמן בבריתו וקיים במאמרו, ואסור להסתכל בו יותר. ובמשנה ברורה (שם) הביא בשם חיי האדם שאין כדאי להגיד לחברו שיש קשת מטעם מוציא דיבה, אמנם מרן הרב עובדיה שליט"א (חזון עובדיה ט"ו בשבט עמ' תעב) כותב שיש לומר לחברו על הקשת בשביל שיברך כדי שיתן אל לבו לשוב אל ה' ולהיטיב מעשיו, וכן כל שראה אפילו מקצת מן הקשת אם רוצה לברך יש לו על מה שיסמוך וכן כתב שהרואה קשת בלילה יש לברך.

   וכתב בילקוט יוסף (סי' רכט) הרואה את הקשת בתוך שלולית מים וכדומה ואינו רואה את הקשת בעצמה מפני שיש איזה דבר המסתיר, וכן הרואה את הקשת דרך ראי אינו מברך, אבל אם רואה את הקשת דרך חלון ביתו, או המכונית, מברך אף שיש הפסק זכוכית.

~ ת"ח שעזב תלמודו

<BIG><SMALL><B>"וַיָּחֶל נחַ אִישׁ הָאֲדָמָה וַיִּטַּע כָּרֶם" (ט, כ).</B></SMALL></BIG>

   מכאן ידע האדם כמה זה לא יפה ולא מתאים לת"ח לעזוב את הלימוד וללכת לעבוד (מבלי הוראת רב), ואומר המדרש (תנחומא) כיון שנזקק לאדמה נעשה חולין. אמר ר' יהודה בר רבי שלום, בתחילה "אִישׁ צַדִּיק תָּמִים" ועכשיו "אִישׁ הָאֲדָמָה וַיִּטַּע כָּרֶם" משנטע כרם נקרא איש האדמה. ואמרו חכמים בו ביום נטע, בו ביום עשה פרות, בו ביום בצר, בו ביום דרך, בו ביום שתה, בו ביום נשתכר, בו ביום נתגלה קלונו, וכן אמרו (ב"ב עט) כל המרפה עצמו מדברי תורה נופל בגיהנם, שנאמר "אָדָם תּוֹעֶה מִדֶּרֶךְ הַשְׂכֵּל בִּקְהַל רְפָאִים יָנוּחַ" (משלי כא, טז) ואין רפאים אלא גיהנם שנאמר וכו', ואמרו (שם) עוד כל הפורש עצמו מדברי תורה ועוסק בדברי שיחה אש אוכלתו, ובמשלי רבתי (פרשה י') אמר רבי אלכסנדרי כל ת"ח שהוא עוזב דברי תורה מעלין עליו כאילו מתעתע במי שאמר והיה העולם ולא עוד אלא כיון שעזב דברי תורה בעולם הזה, הקב"ה עוזבו לעולם הבא. ומעשה היה (ענף עץ אבות ע"מ רצד) בסוחר ושמו רבי נטע, ולו בת יחידה והשיאה לבחור בן ישיבה ות"ח מופלג, ונתן לו נדוניה כמה אלפי רובל, וכמה שנים האכילם על שלחנו והחתן ישב ועסק בתורה, וכשנשלם הזמן המדובר וירד הזוג מעל שלחנו, התחילה אשת האברך לטעון תענה של "וכי תאמרו מה נאכל "? והבעל ענה לה, שאינו יכול להפרד מהתורה, ולעסוק במסחר, ולהשליך את כל תורתו לים, עד שהשיאתו עצה ואמרה: אנו נקח את כסף הנדוניא ונפתח בית מסחר, ואני אעמוד שם כל היום. חוץ משתי שעות ביום שאתה תעמוד, ושאר השעות תוכל להמשיך ללמוד תורתך כמקדם. הלה הסכים ועשו כן. והנה בשלשה חודשים הראשונים אמנם נהג כך, אבל אחרי זה נהפכו שתי השעות לארבע שעות, ואח"כ לשמנה וכו'. עד שהשתקע כולו במסחר, ולא היה לו זמן אפילו לפתוח גמרא. ויהי היום במוצאי שבת קודש אחת אחרי חצות לילה, ובחוץ ירד שלג כבד בסופות וסערות, והאשה יצאה לחוץ לשפוך חבית של מים לא נקיים, והנה חזרה כאילו היא נחנקת ואינה יכולה לדבר. בעלה רץ מיד והבהיל רופא לביתו, ולא ידע מה לעשות, וכן למחרת הלך איתה ודרש ברופאים רבים, וגם נסעו לעיר ויין לא הועיל, התחילו לדבר בעיירה אולי זה דיבוק. ונסעו לעיר שצוטין אשר שם היה מקובל ושמו רבי מנחם מנדל ז"ל, שהיו נוסעים אליו בענינים אלו, וכשבאו לפניו, שאל להדיבוק איזה דבר, ושמעו כל עונה, וכידוע שכאשר הדיבוק מדבר בטן החולה מתרוממת, אבל השפתים אינם מתנענות, והקול יוצא. ואז נבהלו כל השומעים ואמרו, אהה, הנה הדיבוק, אבל הצדיק רבי מנחם מנדל אמר, שעדיין אינו יודע אם כן הוא, וישאל לו, מי הולך איתך?(כלומר עם נפש המגולגל באישה), ויאמר, חמשה מלאכי חבלה. וישאל אותו, מה שמם. ויאמר לו, כך וכך. אז אמר רבי מנחם מנדל, כי נכון אמר, וזהו דיבוק אמיתי. והתחיל לשאול ואתו שיאמר מי הוא, ויאמר, כי היה מלפני עשרות שנים בחור בישיבת בריסק, ואח"כ נסע לאפריקה, וחבריו קלקלו אותו שם. ועבר כמעט על כל התורה כולה, ואח"כ היה נוסע בעגלה, ונפל ממנה ונהרג, וכך היה מתגלגל והולך בעולם עד עכשיו, בליווי מלאכי חבלה שהיו מלקים אותו בשבטים של אש. אמר לו למה לא עשיתה תשובה קודם מיתתך? וענה לו, כי מתוך הבהלה שנבהל בעת נפילתו מהעגלה, לא הספיק להרהר בתשובה. אח"כ שאל אותו, מה יש לך ולאישה הזאת שגרמת לה יסורים נוראים כל כך, והתחיל לצחוק בקול, ויאמר: אמא של אשה זאת ואמו של בעלה (ששתיהן נפטרו לעולמן), פנו בבקשה למעלה בשמים, ודרשו שאני אכנס בה ואגרום לה יסורים, כי אם לא זאת לא היתה לה תקומה, לא בעולם הזה ולא בעולם הבא. מפני שביטלה את בעלה מעסק התורה, כיון ששמעו כך, אמר רבי מנחם מנדל לבעל, שיבטיח לחזור לתורה, וכן עשה. וגם רבי מנחם הבטיח ללמוד משניות לע"נ של הבחור הדיבוק, וגם התנדב סכום של נרות להדליק בבית הכנסת עבורו, ואח"כ קיבץ רבי מנחם בחדרו מנין של עשרה אנשים שיאמרו תהלים, והוא עמד מאחוריהם, וביקש מהדיבוק לצאת מן האישה, מן האצבע הקטנה שברגלה, (הארת המחבר, כותב הרב פתייה [מנוחת יהודה-יחזקאל] שאמר לדיבוק לצאת דרך האצבע הקטנה של רגל שמאלית, מבין הבשר לצפורן, השיב הדיבוק ואמר כי זהו צער גדול בשבילו לצאת מסיום הגוף, שהוא מקום אחיזת הקליפה ומקום טמא, והכרחתי אותו ביחודים ובהשבעות, ובגזרת נחש [נידוי חרם שמיטה], שלא יצא כי אם מאצבע הקטנה של רגל שמאלית, ע"ש) והסכים הדיבוק לעשות כן, ואז הושיבו את האישה על כסא באמצע החדר, ופתאום נפלה והתגלגלה מן הכסא לארץ, ויצא קול אדיר ממנה "שמע ישראל" וכו', עד ששמעו הקול בכל שטוצין, ואח"כ פקעה ציפורן הזרת מרגלה האחת וגם נופצה זכוכית אחת מהחלון, וחזר הבעל לתורתו כהבטחתו.

                             

<BIG><SMALL><B>"וַיֵּשְׁתְּ מִן-הַיַּיִן וַיִּשְׁכָּר וַיִּתְגַּל בְּתוֹךְ אָהֳלֹה" (ט, כא).</B></SMALL></BIG>

   אמר רב חסדא אמר מר עוקבא (ויש אומרים מר עוקבא א"ר זכאי) א"ל הקב"ה לנח, נח לא היה לך ללמוד מאדם הראשון שלא גרם לו אלא יין, כמאן דאמר אותו אילן שאכל ממנו אדם הראשון גפן היה, דתניא ר"מ אומר אותו אילן שאכל אדם הראשון ממנו גפן היה, שאין לך דבר שמביא יללה לאדם אלא יין (סנהדרין ע). וכמה רעה יכול לבוא לאדם עקב שתיית היין, ששלמה המלך ע"ה אמר (משלי כג, כ) "אַל-תְּהִי בְסֹבְאֵי-יָיִן בְּזלְלֵי בָשָׂר לָמוֹ" ואומר המדרש (ב"ר פר' ד) עשרת השבטים לא גלו אלא בשביל יין, וצריכים לדעת שיין זה לא בשבילנו, אלא לאנשים מרי נפש ואבלים כדאמר רב חנן (סנהדרין ע) לא נברא יין בעולם אלא לנחם אבלים ולשלם שכר לרשעים שנאמר (משלי לא, ו) "תְּנוּ-שֵׁכָר לְאוֹבֵד וְיַיִן לְמָרֵי נָפֶשׁ", ובמיוחד הנשים צריכות להזהר בזה שאומרת הגמ' (כתובות סה) כוס אחד יפה לאשה, שנים ניוול הוא, שלשה תובעת בפה, ארבע אפילו חמור תובעת בשוק ואינה מקפדת, אעפ"כ בשבתות וחגים יש עניין גדול לשתות יין ולאכול בשר שנאמר "וְשָׂמַחְתָּ בְּחַגֶּךָ" ואין שמחה בלי בשר ויין, על כך האדם שעיניו בראשו יעשה הכל פי הטעם הטוב שגם יין זה עוזר בכמות מסוימת למערכת העיכול וכן לפיקחות הלימוד, אבל הכל במידה ובביקורת, ועיין מה שכתבנו לקמן פרק כז פסוק כה וכן פרק מה פסוק כג.

<BIG><SMALL><B>"הוּא-הָיָה גִּבּר-צַיִד לִפְנֵי ה' עַל-כֵּן יֵאָמַר כְּנִמְרד גִּבּוֹר צַיִד לִפְנֵי ה'" (י, ט).</B></SMALL></BIG>

   פי' רש"י "גִּבּר-צַיִד" צד דעתן של בריות בפיו ומטען למרוד בהקב"ה, "לִפְנֵי ה'" מתכוין להקניטו על פניו, וכן יש רעה דומה לזו, כמו שעשה אבשלום שמרד באביו דכתיב (שמואל ב טו, ו) "וַיַּעַשׂ אַבְשָׁלוֹם כַּדָּבָר הַזֶּה לְכָל-יִשְׂרָאֵל אֲשֶׁר-יָבאוּ לַמִּשְׁפָּט אֶל-הַמֶּלֶךְ וַיְגַנֵּב אַבְשָׁלוֹם אֶת-לֵב אַנְשֵׁי יִשְׂרָאֵל", על כן לא יהיה אדם תמים כלפי אנשים כמו נמרוד ואבשלום שהם רוצים רק לרעתו וידע עם מי לדבר ואיך לדבר ואם זה רב צריך שיסמכו הרבנים הגדולים את ידיהם עליו, והיזהרו ממקובליסטים, אלא תלמד תורה שבזכות התורה תזכה לאושר ולעושר שכן כתב פלא יועץ שכל זמן שאדם לומד ומזכיר את התנאים יבקש מהם בקשה ויתקבל וזהו הכוח של התורה הקדושה.

<BIG><SMALL><B>"וַיְהִי כָל-הָאָרֶץ שָׂפָה אֶחָת וּדְבָרִים אֲחָדִים" (יא, א).</B></SMALL></BIG>

   ומכאן רואים מה היה סוד ההצלחה שלהם שזה האחדות, שכשיש אחדות אפשר להגיע עד לשמים, ונראה לפרש מבלי להאריך בשאומר בכונת דוד הלזו לעשות מגדל וראשו בשמים פן נפוץ על פני כל הארץ, נראה לומר שהיה כוונתם לעשות מגדל שהיה נראה בכל העולם ומשם יתנו סימנים שידעו כל בני אדם ע"י סימנים שיתנו במגדל מה שרוצים לעשות ויתאחדו תמיד במעשה אחד ויהי כולם באגודה אחת, וכאשר ימרדו בה' גם כן יהיו עושים בפעם אחת וסמכו על שבועת המבול ועל מקצת יביא וכטביעת פרעה ועמו בים, ולכן אם לא יהיו תמיד אגודים ואחוזים יחד, אם מקצת ימרדו בה', יביא מבול עליו, אבל כשכולם פה אחד ימרו עיני כבודו לא יוכל להביא מבול מפני השבועה, (כתב סופר).

<BIG><SMALL><B>"וַיְהִי בְּנָסְעָם מִקֶּדֶם וַיִּמְצְאוּ בִקְעָה בְּאֶרֶץ שִׁנְעָר וַיֵּשְׁבוּ שָׁם" (יא, ב).</B></SMALL></BIG>

   תניא למה נקרא שמה שנער. א"ר יוחנן, כל מתי מבול ננערו שם, ור' אבהו אמר שמנערת עשיריה (זבחים קיג:). ועוד למה נקרא שמה שנער שהם מתים בתנשוק בלא נר ובלא מרחץ, דבר אחר שהם מנוערים מן המצוות בלא תרומה ובלא מעשר, דבר אחר, שנער שהעמידה שונא וער להקב"ה ואיזה הוא זה נבוכנדנאצר (ירושלמי ברכות פ"ד ה"א).

<BIG><SMALL><B>"וַיּאמְרוּ הָבָה נִבְנֶה-לָּנוּ עִיר וּמִגְדָּל וְראשׁוֹ בַשָּׁמַיִם וְנַעֲשֶׂה-לָּנוּ שֵׁם פֶּן-נָפוּץ עַל-פְּנֵי כָל-הָאָרֶץ" (יא, ד).</B></SMALL></BIG>

   והנה הכתוב גילה חפצם וסוף דעתם לבנות עיר גדולה למושבם ולבנות מגדל גבוה להיות להם לאות ולשם ולתהלה לדעת מקום העיר להולכים חוצה כרועי המקנה, גם יעמד שמם אחריהם כל ימי המגדל וזהו שאומר הכתוב "וְנַעֲשֶׂה-לָּנוּ שֵׁם" (אבן עזרא), ואומרת הגמרא (סנהדרין קט) דור הפלגה אין להם חלק לעולם הבא, מה עשו? אמרו בבית מדרשו של ר' שילא: נבנה מגדל ונעלה לרקיע ונקה אתו בקרדומות כדי שיזובו מימיו, א"ר ירמיה בר אליעזר נחלקו לג' כיתות אחת אומרת נעלה ונשב שם, ואחת אומרת נעלה ונעבוד עבודת כוכבים, ואחת אומרת ונעלה ונעשה מלחמה, זו שאומרת נעלה ונשב שם, הפיצם ה' (פיזרם בכל העולם), וזו שאומרת נעלה ונעשה מלחמה נעשו קופים ורוחות ושידים ולילין, והביא מרן הרב עובדיה שליט"א (חזון עובדיה ט"ו בשבט עמ' תנה) דברי הרב מלאכת שלמה עדני שכתב על מה שאמרה הגמרא (ברכות נח) הפיל והקוף מין חיה ומברך עליהם ברוך משנה הבריות. שמעתי מפי החכם החסיד המקובל רבי משולם זצ"ל, שלכאורה קשה, מה שינוי יש בהם והרי כל בעל"ח משונה צורתם זו ומזו, ומתרץ ע"פ הגמרא (לעיל) שבדור הפלגה נפרע הקב"ה מהם והפך מן האנשים לקופים ופילים, וזהו שהקוף דומה במקצת לאדם וכן הפיל מבין קצת לשון בני אדם, ולכן מברכים עליהם ברוך משנה הבריות, עכ"ל.

   וזו שאומרת נעלה ונעבוד עבודת כוכבים "כִּי-שָׁם בָּלַל ה'" (בלבל לשונם כדי שלא יהא אחד מכון לדעת חבירו לעבוד ע"ז).

<BIG><SMALL><B>"הָבָה נֵרְדָה וְנָבְלָה שָׁם שְׂפָתָם אֲשֶׁר לֹא יִשְׁמְעוּ אִישׁ שְׂפַת רֵעֵהוּ" (יא, ז).</B></SMALL></BIG>

   "הָבָה נֵרְדָה" בבית דינו נמלך, מענוותנותו יתירה, "הָבָה" מדה כנגד מדה הם אמרו "הָבָה נִבְנֶה" והוא כנגדם מדד ואמר "הָבָה נֵרְדָה" (רש"י), ועוד נמלך הקב"ה בישיבה של מעלה וכינס את שבעים המלאכים הסובבים את כסא הכבוד ואמר להם לעיין בדין הזה, והחליטו לבלבל את האנשים האלה ולעשותם לשבעים לשונות, והפילו גורלות ונפל אברהם וזרעו בחלקו של הקב"ה, וירדו שבעים המלאכים ועשו אותם לשבעים אומות המדברים בשבעים לשונות, כל אומה בכתבה ובלשונה, ומלאך ממונה על כך אומה, חוץ מעם ישראל המונהג ע"י הקב"ה כמו שנאמר (דברים לב, ט) "כִּי חֵלֶק ה' עַמּוֹ" (מעם לועז).

<BIG><SMALL><B>"וַיְחִי-תֶרַח שִׁבְעִים שָׁנָה וַיּוֹלֶד אֶת-אַבְרָם אֶת-נָחוֹר וְאֶת-הָרָן" (יא, כו).</B></SMALL></BIG>

   רבי חייא בר בריה דרב אדא מיפו אומר, תרח עובד צלמים היה, פעם אחת היה צריך ללכת והושיב את אברהם במקומו, בא איש אחד ורצה לקנות צלמים אמר לו אברהם בן כמה אתה א"ל בן שישים, א"ל אברהם אוי לו לאיש הזה שכבר הוא בן שישים ורצה להשתחוות לצלם שאינו אלא בן יום אחד, ופעם אחרת באה אליו אשה והיתה עמה קערה מאלה סולת ונתנה אותו לאברהם כדי שיקריב את זה מנחה לצלמים, קם אברהם ותפס מקל ושבר את כל הצלמים חוץ מההכי גדול, ולו שם את המקל ביד, וכשהגיע תרח אמר בתדהמה מי עשה זאת כך, אמר לו אברהם שמתי שהוא בא להקריב את הסולת ראה אותו הגדול ואמר אני אוכל בראשונה והוא שבר את כולם, א"ל מה אתה מלעיג עלי וכי הם יכולים לדבר או להתנענע? א"ל אברהם ישמע שאוזניך מה שפיך מדבר, (מדרש רבה).

<BIG><SMALL><B>"וַיִּקַּח אַבְרָם וְנָחוֹר לָהֶם נָשִׁים שֵׁם אֵשֶׁת-אַבְרָם שָׂרָי וְשֵׁם אֵשֶׁת-נָחוֹר מִלְכָּה בַּת-הָרָן אֲבִי-מִלְכָּה וַאֲבִי יִסְכָּה" (יא, כט).</B></SMALL></BIG>

   אמר ר' יצחק יסכה זו שרה, ולמה נקרא שמה יסכה שסכתה ברוח הקדש שנאמר (בראשית כא, יב) "כּל אֲשֶׁר תּאמַר אֵלֶיךָ שָׂרָה שְׁמַע בְּקלָהּ", ד"א יסכה שהכל סוכין ביופיה, (מגילה יד). ועוד יסכה לשון נסיכות כמו שרה לשון שררה (רש"י).

<BIG><SMALL><B>"וַתְּהִי שָׂרַי עֲקָרָה אֵין לָהּ וָלָד" (יא, ל).</B></SMALL></BIG>

   א"ר יצחק מפני מה היו אבותינו עקורים- מפני שהקב"ה מתאווה לתפילתן של צדיקים א"ר יצחק למה נמשלה תפילתן של צדיקים כעתר, מה עתר זה מהפך התבואה ממקום למקום, כך תפילתן של צדיקים מהפכת מידותיו של הקב"ה ממידת רגזנות למידת רחמנות, (יבמות סד).

@ פרשת לך לך

<BIG><SMALL><B>"וַיּאמֶר ה' אֶל-אַבְרָם לֶךְ-לְךָ מֵאַרְצְךָ וּמִמּוֹלַדְתְּךָ וּמִבֵּית אָבִיךָ אֶל-הָאָרֶץ אֲשֶׁר אַרְאֶךָּ" (יב, א).</B></SMALL></BIG>

   אדם שרוצה סגולה לבנים ולהמשכיות, ידור בארץ ישראל, שכתוב בפסוק (בראשית יא, ל) "וַתְּהִי שָׂרַי עֲקָרָה", וכאן כותב לו "לֶךְ-לְךָ" כמו שפירש רש"י להנאתך ולטובתך ושם אעשה אותך לגוי גדול וכאן אי אתה זוכה לבנים. ועוד אמר ר' יצחק ד' דברים מקרעין גזר דינו של אדם ואלו הן: צדקה, צעקה, שינוי השם, ושינוי המעשה, וי"א אף שינוי מקום דכתיב "וַיּאמֶר ה' אֶל-אַבְרָם לֶךְ-לְךָ מֵאַרְצְךָ" ואח"כ "וְאֶעֶשְׂךָ לְגוֹי גָּדוֹל" (ראש השנה טז:).

<BIG><SMALL><B>"וְאֶעֶשְׂךָ לְגוֹי גָּדוֹל וַאֲבָרֶכְךָ וַאֲגַדְּלָה שְׁמֶךָ וֶהְיֵה בְּרָכָה" (יב, ב).</B></SMALL></BIG>

   אמר לו זאת לפי שהדרך גורמת לשלשה דברים: ממעטת פריה ורביה וממעטת את הממון, וממעטת את השם, לכך הוזקק לשלוש ברכות הללו שהבטיחו על הבנים ועל הממון ועל השם (רש"י).

וכן "וַאֲבָרֶכְךָ" אני בעצמי ובכבודי,

<BIG><SMALL><B>"וַאֲגַדְּלָה שְׁמֶךָ" שאוסיף אות אחת על שמך למנין רמ"ח אבריך ונמצא גוף שלם ושם שלם, "וֶהְיֵה בְּרָכָה" ברכתך קודמת לברכתי שאומרים בתחילה "מגן אברהם" ואח"כ מחיה המתים, </B></SMALL></BIG>

   ד"א "וֶהְיֵה בְּרָכָה" עד עכשיו הברכות בידי, מכאן ואילך מסורות בידך, ותברך כל מי שתרצה וכשרצה לברך את יצחק וראה עשו עתיד לצאת ממנו, לא רצה לברך, אמר אמתין עד שיבוא מי שמסר לי הברכות ויברכו אם ירצה, הה"ד (בראשית כה, יד) "וַיְהִי אַחֲרֵי מוֹת אַבְרָהָם וַיְבָרֶךְ אֱלֹהִים אֶת-יִצְחָק בְּנוֹ" (דעת זקנים מבעלי התוספות).

~ כבוד תלמידי חכמים 

<BIG><SMALL><B>"וַאֲבָרְכָה מְבָרֲכֶיךָ וּמְקַלֶּלְךָ אָאר וְנִבְרְכוּ בְךָ כּל מִשְׁפְּחֹת הָאֲדָמָה" (יב, ג).</B></SMALL></BIG>

   אמר רבי יהודה שלשה דברים מקצרים ימיו ושנותיו של אדם: מי שנותנין לו ס"ת לקרות ואינו קורא, כוס של ברכה לברך ואינו מברך, והמנהיג עצמו ברבנות. כוס של ברכה ואינו מברך דכתיב "וַאֲבָרְכָה מְבָרֲכֶיךָ" (ברכות נה), "וַאֲבָרְכָה מְבָרֲכֶיךָ" אמר ר' ירמיה החמיר הקב"ה בכבודו של צדיק יותר מבכבודו, בכבודו כתיב (שמואל א ב, ל) "כִּי-מְכַבְּדַי אֲכַבֵּד וּבזַי יֵקָלּוּ" על ידי אחרים, ובכבודו של צדיק כתיב "וַאֲבָרְכָה מְבָרֲכֶיךָ וּמְקַלֶּלְךָ אָאר", וכן "וְנִבְרְכוּ בְךָ" וזהו ההפרש שבין מברכיך לשאינו מברך ולא מקלל, כי מברכו יברכהו ה' בכבודו מפיו אבל שאר משפחות האדמה יתברכו באמצעות אברהם (אור החיים). וצריך האדם לדעת שת"ח הוא כאש שאפשר להתחמם ממנו ואפשר להכוות ממנו כמו שמסופר (ברכות לט) על שני התלמידים שהיו יושבים לפני בר קפרא, הביאו לפניו כרוה ודורמסקין (סוג של מאכל-עיין רשי) ופרגיות, נתן בר קפרא רשות לאחד מהן לברך, קפץ ובירך על הפרגיות, לגלג עליו חבירו (שהיה צריך לברך על העץ בתחילה), כעס בר קפרא ואמר, לא על המברך אני כועס אלא על המלגלג אני כועס, שאם חבירך דומה כמי שלא טעם טעם בשר מעולם (שעכשיו חביב עליו הבשר ביותר), אז למה אתה ליגלגתה עליו, חזר ואמר לא על המלגלג אני כועס, אלא על המברך אני כועס, ואמר אם חכמה אין כאן, זקנה אין כאן? (פי' רש"י, הלא זקן אני והיה לו לשאלני על איזה מהן יברך לפטור את שאר המינין), ואומרת הגמ' ששניהם נפטרו באותה השנה, ע"כ. וכן מובא בגמרא (שבת קט:) מי שנשך אותו נחש, יביא עובר של חמורה לבנה ויקרע אותו ויניחהו עליו, וכל זה מדובר שלא נמצאה האם טרפה, והיה אדם אחד שהיה ממונה על פומפדיטא מטעם המלכות, והנה נשך אותו נחש, ובפומפדיטא היו שלש עשרה חמורות לבנות (מעוברות), קרע את כולן כדי לקחת את עובריהן לרפואתו, ונמצא כולן טרפות, והיתה עוד חמורה אחת בקצה האחר של פומפדיתא, אבל עד שהלכו להביא אותה אכל אותה אריה, אמר אביי כנראה "נחש החכמים" הכישו (שמא הכישו נחש משום שעבר על גזרת חכמים) שאין לו רפואה לנשיכתו דכתיב (קהלת י, ח) "ופורץ גדר (של חכמים) ישכנו נחש", אמרו לרבי, נכון כך היה, שכאשר נפטר רב, גזר רבי יצחק בר ביסנא שלא יהא אדם שיביא הדסים וענפי דקל לשמחת נישואין בתופים ובזוגים (כלי נגינה), והלך זה ועבר על הגזרה והביא הדסים וענפי דקל לשמחת נישואין בתופים ובזוגים, ואז נשכו נחש ומת. וכן מעשה (שם קח) בשמואל וקרנא (שם של אדם) שהיו יושבים על שפת נהר המלך, וראו את מי הנהר שהיו מתרוממים לגובה והיו עכורים, אמר שמואל לקרנא כנראה אדם גדול בא מארץ ישראל והוא חושש במעיו ונאלץ לצאת לנקביו פעמים רבות והמים מתרוממים מסביבו כדי שלא יתבזה, אמר שמואל לקרנא לך תבדוק אותו אם תלמיד חכם הוא ורואי לכבדו או לא, הלך ומצאו לרב והתחיל לשאול אותו שאלות לראות אם הוא ת"ח,  ולאחר כל התשובות שרב ענה לו, שאל אותו רב מה שמך? אמר לו קרנא, אמר לו יהי רצון שתצא לו קרן בעיניו (פירש רש"י, הבין בו שלנסותו בא, ובמסכת שוטנשטין בהערות פירש, שרב קיללו משום שנצרך לנקביו מחמת חולי המעיים, וקרנא עיכבו בשאלותיו), ועיין בב"ב (פט) שמסופר שקללת רב התקיימה ואכן יצא לו קרן בעין, ולבסוף הכניס שמואל את רב אל ביתו (מכיון שהיה בקי ברפואה) והאכלו פת שעורין ומן מאכל דג המטוגן בשומן של קרבי דגים ובקמח והשקהו שכר ולא הראהו את בית הכסא (שזהו רפואתו) כדי שישלשל (אומנם שמואל לא הסביר לרב שכל זה לרפואתו, וחשש רב ששמואל רוצה לצערו) ואז קילל רב ואמר מי שמצערני שלא יעמדו לו בנים, וכך היה שלשמואל לא היו בנים אלא רק בנות.                  	    

<BIG><SMALL><B>"וַיֵּלֶךְ אַבְרָם כַּאֲשֶׁר דִּבֶּר אֵלָיו ה' וַיֵּלֶךְ אִתּוֹ לוֹט וְאַבְרָם בֶּן-חָמֵשׁ שָׁנִים וְשִׁבְעִים שָׁנָה בְּצֵאתוֹ מֵחָרָן" (יב, ד).</B></SMALL></BIG>

   בזכות מה אברהם קיבל את כל השפע - בזכות זה שהוא הלך בלי לשאול הרבה שאלות והרי ידוע שזאת לא סתם הליכה היתה, אלא הליכה ארוכה וקשה ובכל זאת אמר בליבו נעשה ונשמע, ועוד רואים גם כאן את מידת זיכוי הרבים שהיתה לו, בזה שלא אמר לעצמו לוט לא בדרגה שלי, אז אני לא אלך איתו, אלא להיפך, בגלל שהוא לא בדרגה שלי אני אקח אותו איתי שיחזור בתשובה. וממנו נלמד אנחנו לחזק את החלשים, במיוחד בדור כזה שלצערנו ישנם הרבה קיצוצים מהממשלה ואין יד תומכת, על כן חייבים לתת את כל כחנו למען הקה"ב והחלש יאמר גיבור אני, ויקוים בנו מקרא שכתוב חזק ונתחזק בעד עמנו, ובעזרת ה', שהשי"ת יתן לנו כח להתחזק בתורה באמונה וביראת שמים, אמן כן יהי רצון.    

~ זיכוי הרבים

<BIG><SMALL><B>"וַיִּקַּח אַבְרָם אֶת-שָׂרַי אִשְׁתּוֹ וְאֶת-לוֹט בֶּן-אָחִיו וְאֶת-כָּל-רְכוּשָׁם אֲשֶׁר רָכָשׁוּ וְאֶת-הַנֶּפֶשׁ אֲשֶׁר-עָשׂוּ בְחָרָן וַיֵּצְאוּ לָלֶכֶת אַרְצָה כְּנַעַן וַיָּבאוּ אַרְצָה כְּנָעַן" (יב, ה).</B></SMALL></BIG>

 

   "אֲשֶׁר-עָשׂוּ בְחָרָן" שהכניסן תחת כנפי השכינה, אברהם מגייר את האנשים ושרה מגיירת את הנשים, ומעלה עליהם הכתוב כאילו עשאום (רש"י). ובזוהר הקדוש פרשת תרומה (דף קכח) איתא- בא וראה שכל מי שאוחז בידיהם של עמי הארץ ומשתדל עימהם לעזוב דרכם הרעה ולהחזירם בתשובה, גורם לכפות ולהכניע את הסטרא אחרא תחת כח הקדושה וגורם לקיום העולם, ועליו נאמר (מלאכי ב, ה) "בְּרִיתִי הָיְתָה אִתּוֹ הַחַיִּים וְהַשָּׁלוֹם" וזוכה לראות בנים לבניו שעוסקים בתורה וזוכה בעולם הזה ובעולם הבא. ועוד אומר הזהר (שם קכט) שאילו היו ידועים בני אדם כמה תועלת יש ברדיפה אחר הרשעים להחזירם בתשובה ולזכותם בתורה ובמצוות, היו רודפים בכל כוחם אחריהם כמי שרודף ורץ אחרי החיים שלו, ע"ש. ואשרי מי שזוכה לזכות את הרבים בפרט בדורנו אנו שרבים מעמי הארץ מתיהדים וצמאים לדבר ה', וכל המזכה את הרבים אין חטא בא על ידו.

<BIG><SMALL><B>"וַיֵּרָא ה' אֶל-אַבְרָם וַיּאמֶר לְזַרְעֲךָ אֶתֵּן אֶת-הָאָרֶץ הַזּאת וַיִּבֶן שָׁם מִזְבֵּחַ לה' הַנִּרְאֶה אֵלָיו" (יב, ז).</B></SMALL></BIG>

   מה שלא נראה אליו ה' מיד כשאמר לו "לֶךְ-לְךָ מֵאַרְצְךָ", לפי שאז היה עדין בחוץ לארץ כדעת הראב"ע, ובחוץ לארץ אין שכינתו יתברך נגלה, וראיה מיונה (מכילתא בא יב, ד), וא"כ לא נראה אליו ה' במראה כי אם קול דברים לבד היה שומע וע"כ לא בנה שם מזבח, רק "לה' הַנִּרְאֶה אֵלָיו" אבל בעוד שלא היה נראה אליו לא רצה לבנות מזבח במקום שאין השכינה שורה (כלי יקר). ואמר רבי לוי בשעה שהיה אברהם מהלך בארם נהרים ובארם נחור ראה אותן אוכלים ושותים ופחוזים, אמר הלוואי לא יהא לי חלק בארץ הזאת, וכיון שהגיע לסלמה של צור, ראה אותן עסוקין בנכוש בשעת הנכוש, בעידור בשעת העידור, אמר הלוואי יהא חלקי בארץ הזאת, אמר לו הקב"ה "לְזַרְעֲךָ אֶתֵּן אֶת-הָאָרֶץ הַזּאת".

<BIG><SMALL><B>"וַיַּעְתֵּק מִשָּׁם הָהָרָה מִקֶּדֶם לְבֵית-אֵל וַיֵּט אָהֳלֹה בֵּית-אֵל מִיָּם וְהָעַי מִקֶּדֶם וַיִּבֶן-שָׁם מִזְבֵּחַ לה' וַיִּקְרָא בְּשֵׁם ה'" (יב, ח).</B></SMALL></BIG>

   א"ר אלעזר לעולם יקדים אדם תפילה לצרה, שאלמלא הקדים אברהם תפילה לצרה בין בית אל ובין העי, לא נשתייר משונאיהם של ישראל שריד ופליט (סנהדרין מד:), "אָהֳלֹה" אהלה כתיב, בתחילה נטע את אהל אשתו ואח"כ את שלו (רש"י), "בֵּית-אֵל מִיָּם וְהָעַי מִקֶּדֶם" בין שתי עירות גדולות למען ירבו הבאים לשמוע בקראו בשם ה', (ספורנו).

<BIG><SMALL><B>"וַיְהִי רָעָב בָּאָרֶץ וַיֵּרֶד אַבְרָם מִצְרַיְמָה לָגוּר שָׁם כִּי-כָבֵד הָרָעָב בָּאָרֶץ" (יב, י).</B></SMALL></BIG>

   באותה הארץ לבדה, לנסתו אם יהרהר אחר דבריו של הקב"ה, שאמר לו ללכת אל ארץ כנען ועכשיו משיאו לצאת ממנה (רש"י),ע"כ. הנה גם כאן אנו רואים את הנסיון של אברהם אבינו וב"ה הוא עמד במבחן, וגם אנחנו עוברים זאת שפעמים שהרב אומר לנו משהו, ואנו רואים "בשטח" משהו אחר, וגם כאן הקב"ה מנסה אותנו אם יהיה לנו אמונת חכמים וכו', ואומר המדרש, ודע שאברהם אבינו חטא חטא גדול בשגגה, שהביא אשתו הצדקת במכשול עון מפני פחדו פן יהרגוהו, והיה לו לבטוח בה' שיציל אותו ואת אשתו ואת כל אשר לו, כי באלקים כח להציל ולעזור, גם יציאתו מן הארץ שנצטווה עליה בתחילה מפני הרעב עון אשר חטא כי האלקים ברעב יפדנו ממות, ועל המעשה הזה נגזר על זרעו הגלות בארץ מצרים ביד פרעה.

<BIG><SMALL><B>"וַיְהִי כַּאֲשֶׁר הִקְרִיב לָבוֹא מִצְרָיְמָה וַיּאמֶר אֶל-שָׂרַי אִשְׁתּוֹ הִנֵּה-נָא יָדַעְתִּי כִּי אִשָּׁה יְפַת-מַרְאֶה אָתְּ" (יב, יא).</B></SMALL></BIG>

   שואלת הגמ' (ב"ב טז) וכי עד אותה שעה לא ידע אברהם שהיא אשה יפת מראה?, אלא שעד אותה השעה לא הסתכל בצורת שרה אשתו מרוב צניעות שהיתה ביניהם וכאשר קרב למצרים ע"י איזו סיבה התגלו פניה ואז ראה אותה פתאום, ד"א, ידע שהיא יפת תואר ומראה אלא ע"י טורח הדרך אדם מתבזה והיא עמדה ביופיה ולא נשתנית, ד"א, לפי שראה עמה את השכינה מזה ידע שהצלם אלקים שעליה לא נפגם לכן ידע שהיא יפת מראה. (מתוק מדבש בשם הזהר).

<BIG><SMALL><B>"וְהָיָה כִּי-יִרְאוּ אתָךְ הַמִּצְרִים וְאָמְרוּ אִשְׁתּוֹ זאת וְהָרְגוּ אתִי וְאתָךְ יְחַיּוּ" (יב, יב).</B></SMALL></BIG>

   ודעו שלפני שאברהם נכנס למצרים עשה תחבולות שלא יתפסו את שרה אשתו (כמו שמובא במדרש רבה, עץ יוסף ומתנות כהונה) שהיה אמור לומר ויהי כבואם מצרימה לכלול גם את האשה, אבל אברהם הטמינה בתיבה ובא אברהם לבדו, ומרומז גם בפסוק "וְהָיָה כִּי-יִרְאוּ אתָךְ הַמִּצְרִים" משמע שיתכן שלא יראו אותך, כי אטמינך, ע"כ. וכאן נעשה גם נס לאברהם אבינו, שנלקחה שרה אשתו לפרעו, וכי יש אדם שרואה את אשתו נלקחת לאיש אחר, ואינו קורע את בגדיו? והוא היפך מה שהבטיחו (בראשית יב ב), "ואברכך ואגדלה שמך", אלא שידע שלא יקרב אליה, וכמ"ש בזוהר (פר' תזריע דף נב), שראה אברהם אבינו מלאך הולך לפני שרה, ואמר לו לאברהם, אל תירא, הקב"ה שלחני לשמור אותה מכל רע, ולכן לא פחד אברהם עליה, שידע שהיא נשמרת ע"י המלאך (הארת המחבר: וזה שהטמין אותה בתיבה זה היה מצד ההשתדלות), (ענף עץ אבות ע"מ שכז).      

~ כבוד האשה

<BIG><SMALL><B>"אִמְרִי-נָא אֲחֹתִי אָתְּ לְמַעַן יִיטַב-לִי בַעֲבוּרֵךְ וְחָיְתָה נַפְשִׁי בִּגְלָלֵךְ" (יב, יג).</B></SMALL></BIG>

   לפי שהשכינה היתה עמה לכן בטח אברהם בהקב"ה שלא יאונה לה כל רע ואמר אחותי היא, שמלה זו של אחותי מתפרשת לב' אופנים: אחד כמשמעו, כי שרה היתה בת אחיו ונקראת אחותו, כמו שאמר לאבימלך (בראשית כ, יב) "וְגַם-אָמְנָה אֲחֹתִי בַת-אָבִי הִוא", ואחד כדכתיב "אֱמר לַחָכְמָה אֲחֹתִי אָתְּ" (משלי ז, ד) שנאמר על השכינה שנקראת חכמה תתאה ונקראת אחותי, הרי גזירה שוה אחותי אחותי, שמה שאמר אברהם אחותי היא הכונה היתה על השכינה, (מתוק מדבש בשם הזהר). ועוד אמר ר' חלבו לעולם יהא אדם זהיר בכבוד אשתו שאין ברכה מצויה בתוך ביתו של אדם אלא בשביל אשתו שנאמר "וּלְאַבְרָם הֵיטִיב בַּעֲבוּרָהּ" וזה מה שאמר רבא לבני עירו כבדו נשותיכם בשביל שתתעשרו, ומכאן האדם ילמד וידע שאסור לו לבוא הביתה כמו איזה שליט ולומר הכסף הזה אני מביא שאני הולך לעבוד ולי הזכות בו, ח"ו, אלא כל הפרנסה שיש לך זה מהאשה, ובכלל שהתחייבנו לכבד אותן יותר מגופנו! ועוד רואים כמה טיפשים וכסילים היו המצרים שאשת איש "אסור" להם אבל לרצוח מותר, ועל זה צריכים אנו להודות שלנו נתן הקב"ה את התורה ולא המצאנו חוקים כאלה!.

<BIG><SMALL><B>"וּלְאַבְרָם הֵיטִיב בַּעֲבוּרָהּ וַיְהִי-לוֹ צאן-וּבָקָר וַחֲמרִים וַעֲבָדִים וּשְׁפָחֹת וַאֲתֹנת וּגְמַלִּים" (יב, טז).</B></SMALL></BIG>

   כותב הרב יוסף חיים זצוק"ל (עוד יוסף חי – ויחי) שאת ארץ גושן כתב אותה פרעה לשרה אמנו עליה השלום בכתובתה, וכיון שנכתבה על שם שרה אמנו עליה השלום נסתלקה רוח הטומאה מארץ גושן, ושרתה עליה רוח קדושה, ולכן אמר יוסף הצדיק עליו השלום ליעקב אבינו עליו השלום (בראשית מה, י) "וְיָשַׁבְתָּ בְאֶרֶץ-גּשֶׁן וְהָיִיתָ קָרוֹב אֵלַי", שלח לו כן להפיס דעתו שלא יתיירא מקליפה וטומאה של מצרים, כי שם אין קליפה וטומאה, וכן עשו ישבו בארץ גושן הוא וכל זרעו, ולכן לא שלטה בהם טומאת מצרים שהיתה ערות הארץ וקשה מאוד.

<BIG><SMALL><B>"וַיְנַגַּע ה' אֶת-פַּרְעה נְגָעִים גְּדלִים וְאֶת-בֵּיתוֹ עַל-דְּבַר שָׂרַי אֵשֶׁת אַבְרָם" (יב, יז).</B></SMALL></BIG>

   מלמד שעל עוון גילוי עריות נגעים באים (ערכין טז), ושהאדם ידע שברגע שהוא מתקדש בעולם הזה מקדשים אותו בעולם הבא והבא להיטהר מסייעין לו, וכך היתה שרה אמנו שהיתה שומרת על עצמה ומשום כך לא נתן הקב"ה שאף אחד יגע בה, או יעשה לה דבר רע, שמאידך גיסא ראינו אצל שלומית בת דברי שהיתה רגילה לפטפט ולדבר עם כולם ובגלל זה נכנס הגוי ובא עליה שהיא סבורה שזה בעלה בר מינן, ובנוסף לזה הרביץ לבעלה מכות נמרצות (שמות ב, יא), שכן כך מסוגלים רק הגויים, ועוד "עַל-דְּבַר שָׂרַי" על פי דיבורה, אומרת למלאך הך ומכה (רש"י), ד"א "וַיְנַגַּע ה' אֶת-פַּרְעה נְגָעִים גְּדלִים" את פרעה לבדו בגדולים, ואת ביתו נתן נגעים וגם בביתו, אבל לא גדולים כשל פרעה וזה למען יראו שהצדקת לבדה נמלטת ויכירו שהכל בעבורה למען ישובו מרשעתם (ספורנו).

<BIG><SMALL><B>"וְאַבְרָם כָּבֵד מְאד בַּמִּקְנֶה בַּכֶּסֶף וּבַזָּהָב" (יג, ב).</B></SMALL></BIG>

   רבי יונתן אומר כל המקיים את התורה מעוני סופו לקיימה מעושר וכל המבטל את התורה מעושר סופו לבטלה מעוני, (אבות ד, יא). וכן הגמ' מספרת על רבי אלעזר בן הורקנוס שהיה בן כ"ח שנה כשהלך ללמוד תורה אצל ר' יוחנן בן זכאי ולא אכל כמה ימים עד שיצא ריח רע מפיו משום שבדרך מצא אבנים וצרורות עפר ואכל אותם והתברר שהיו אלו גללים של בהמה, כך למד תורה מתוך הדחק, לימים עשה רבי יוחנן בן זכאי מסיבה לכל גדולי ירושלים, בא גם הורקנוס אביו של רבי אלעזר, לנשל את בנו מכל עושרו, מפני שעזב אותו לטובת לימוד התורה, הורה ר' יוחנן בן זכאי לתלמידיו להושיב את הורקנוס בשולחן הקדמי בין כל גדולי ירושלים, וציוה לרבי אלעזר לעמוד ולדרוש, עמד ר' אלעזר ודרש באותו יום דברי תורה שלא שמעתן אוזן מעולם, עמד ריב"ז ונשקו על ראשו מיד עמד הורקנוס אביו ואמר באתי לנדות את אלעזר בני מנכסי ומהירושה, אולם כעת אני מודיע שכל הירושה תהיה מיועדת רק לו ושאר אחיו אין להם חלק בירושה (אבות דרבי נתן ו, ג).

<BIG><SMALL><B>"וְגַם-לְלוֹט הַהלֵךְ אֶת-אַבְרָם הָיָה צאן-וּבָקָר וְאהָלִים" (יג, ה).</B></SMALL></BIG>

   מי גרם שהיה לו זאת. הליכתו עם אברם (רש"י), וכן ארבעה דברים טובים היו ללוט בעבור אברהם (שם יב, ד) "וַיֵּלֶךְ אַבְרָם וגו' וַיֵּלֶךְ אִתּוֹ לוֹט", "וְגַם-לְלוֹט הַהלֵךְ אֶת-אַבְרָם" (שם יג, ה), "וַיָּשֶׁב אֵת כָּל-הָרְכֻשׁ וְגַם אֶת-לוֹט" (שם יד, טז) "וַיְהִי בְּשַׁחֵת אֱלֹהִים...וַיִּזְכּר אֱלֹהִים אֶת-אַבְרָהָם וַיְשַׁלַּח אֶת-לוֹט" (שם יט, כט) וכנגדו היו בניו צריכים לפרוע לנו טובות, לא דיין שלא פרעו לנו טובות, אלא רעות.

<BIG><SMALL><B>"וַיְהִי-רִיב בֵּין רעֵי מִקְנֵה-אַבְרָם וּבֵין רעֵי מִקְנֵה-לוֹט וְהַכְּנַעֲנִי וְהַפְּרִזִּי אָז ישֵׁב בָּאָרֶץ" (יג, ז).</B></SMALL></BIG>

   אמר רבי שמעון הנה מלת רב כתיב חסר י' שבא לרמז שבחר לו לוט רב ואדון אחר, לכן החסיר והשמיט הפסוק לאות י' של השם הוי"ה המורה על יחודו יתברך שמו, ומפרש שרצה לוט לחזור לסורו לעבוד עבודה זרה כמו שעובדים יושבי הארץ, וסוף הפסוק מוכיחו על זה דכתיב "וְהַכְּנַעֲנִי וְהַפְּרִזִּי אָז ישֵׁב בָּאָרֶץ" לכאורה מה שייכות יש לזה לענין הריב שהיה בין הרועים, אלא לכן הזכירם להורות שלוט רצה לעבוד עבודה זרה כמותם, ומנין שלוט חזר לסורו לעבדו עבודה זרה, דכתיב "וַיִּסַּע לוֹט מִקֶּדֶם" ומפרש מאי "מִקֶּדֶם", היינו מקדמונו של עולם, שנסע מהקב"ה שהוא קדמונו של עולם. (מתוק מדבש בשם הזהר).

~ ימי זהירות 

<BIG><SMALL><B>"וַיּאמֶר אַבְרָם אֶל-לוֹט אַל-נָא תְהִי מְרִיבָה בֵּינִי וּבֵינֶךָ וּבֵין רעַי וּבֵין רעֶיךָ כִּי-אֲנָשִׁים אַחִים אֲנָחְנוּ. הֲלֹא כָל-הָאָרֶץ לְפָנֶיךָ הִפָּרֶד נָא מֵעָלָי אִם-הַשְּׂמאל וְאֵימִנָה וְאִם-הַיָּמִין וְאַשְׂמְאִילָה" (יג, ח-ט).</B></SMALL></BIG>

   רבי עזריה בשם רבי יהודה בן רבי סימון אמר כשם שהיה ריב בין רועי אברהם ובין רועי לוט כך היה ריב בין אברהם ללוט שזה מה שהוא כתוב "וַיּאמֶר אַבְרָם אֶל-לוֹט אַל-נָא תְהִי מְרִיבָה בֵּינִי וּבֵינֶךָ" וגו' וכי אחים היו, אלא שהיה קלסטר פניו דומה לו, ועוד "הֲלֹא כָל-הָאָרֶץ לְפָנֶיךָ הִפָּרֶד נָא מֵעָלָי" אמר ר' חלבו הבדל נא אין כתיב כאן, אלא "הִפָּרֶד" מה הפרדה הזו אינה קולטת זרע, כך אי אפשר לאותו האיש להתערב בזרעו של אברהם (מדרש רבה).

   ועוד יובן בס"ד "הִפָּרֶד נָא מֵעָלָי" רמז לנ"א יום שיש מן ראש חודש אלול עד הושענא רבה, שהם ימים נוראים וקדושים ימי סליחה וכפרה, והם סימן ועזר לכל ימי השנה, שאם אדם יזהר וישמר באלו הימים מכל חטא, בטוח שהוא יתגבר על יצרו כל ימי השנה כולה ולא ילכד ברשת יצה"ר, ואם באלו הימים לא ישמר כראוי, אזי ילכד ברשת היצה"ר וקרוב הוא לחטוא הרבה בכל השנה, כי אלו הימים דוגמת הלב והמוח שבאדם, שאם ניזוקו הוא היזק כל הגוף ואם הם בריאים, אזי יהיה כל הגוף בריא, וזה שאמר "הִפָּרֶד נָא מֵעָלָי" שלפחות תיפרד ממני נ"א ימים הנזכרים ולא תחטיאני ומה שאנכי שואל על נ"א ימים דווקא, יען שהימים אלו הם עיקר ימי השנה, אם הימין רוצה לומר שאם אלך לצד הטוב שהוא בימין, אזי "וְאַשְׂמְאִילָה" אותך, שאכניע אותך ואניחך בשמאל נכנע, ולא תהיה מיומן בימין, ואם "וְאַשְׂמְאִילָה" חס שלום לחטוא באלו הימים, אזי "וְאֵימִנָה" אותך, שיש חשש פן תתגבר בימות השנה, כי נ"א ימים אלו הם המבחן (אדרת אליהו – אוצרות חיים).

<BIG><SMALL><B>"וַיִּבְחַר-לוֹ לוֹט אֵת כָּל-כִּכַּר הַיַּרְדֵּן וַיִּסַּע לוֹט מִקֶּדֶם וַיִּפָּרְדוּ אִישׁ מֵעַל אָחִיו" (יג, יא).</B></SMALL></BIG>

   שזה דרכם של רשעים ללכת אחרי החומריות אחרי תענוגי העולם הזה כמו שפירש רש"י (שם י) "כִּי כֻלָּהּ מַשְׁקֶה" ארץ נחלי מים, ועוזבים את העולם הבא בשביל העולם הזה. וכמו כן ראינו את זה גם אצל רועי גרר שרבו עם רועי יצחק על הבאר (בראשית כו, כ), וכמו כן ראינו אצל עשו הרשע (בראשית כה, לג) שמכר את בכורתו תמורת נזיד עדשים ועליהם הקב"ה אומר (ירמיהו ב, יג) "אתִי עָזְבוּ מְקוֹר מַיִם חַיִּים לַחְצב לָהֶם בּארוֹת בּארת נִשְׁבָּרִים".

<BIG><SMALL><B>"וְאַנְשֵׁי סְדם רָעִים וְחַטָּאִים לה' מְאד" (יג, יג).</B></SMALL></BIG>

   "רָעִים" בעוה"ז "וְחַטָּאִים" לעוה"ב, ר' נחמיה אומר ואינן עומדין בדין שנאמר (תהילים א, ה) "עַל-כֵּן לֹא-יָקֻמוּ רְשָׁעִים בַּמִּשְׁפָּט וְחַטָּאִים בַּעֲדַת צַדִּיקִים" ו"עַל-כֵּן לֹא-יָקֻמוּ רְשָׁעִים בַּמִּשְׁפָּט" זה דור המבול  "וְחַטָּאִים בַּעֲדַת צַדִּיקִים" אלו אנשי סדום, ד"א "רָעִים" אלו לאלו, "וְחַטָּאִים" בגילוי עריות לה' בע"ז, "מְאד" בשפיכות דמים (ירושלמי סנהדרין פ"י, ה"ג), ועוד "לה' מְאד" יודעים רבונם ומתכוונים למרוד בו (רש"י סנהדרין קט).

<BIG><SMALL><B>"כִּי אֶת-כָּל-הָאָרֶץ אֲשֶׁר-אַתָּה ראֶה לְךָ אֶתְּנֶנָּה וּלְזַרְעֲךָ עַד-עוֹלָם" (יג, טו).</B></SMALL></BIG>

   הנה ידוע כי שיעור חוש הראות הוא מוגבל באדם אשר ישיג לאור השמש, וכאן עשה לו ה' נס שנתקרבו קצות הארץ וראה הכל                                                                                                              ובאמצעות הדבור החזיק בכל הארץ, כי אין לך חזקה גדולה מזו שיעתק צור ממקומו להתקרב לפני אדני הארץ (אור החיים).

<BIG><SMALL><B>"וַיְהִי בִּימֵי אַמְרָפֶל מֶלֶךְ-שִׁנְעָר אַרְיוֹךְ מֶלֶךְ אֶלָּסָר כְּדָרְלָעמֶר מֶלֶךְ עֵילָם וְתִדְעָל מֶלֶךְ גּוֹיִם" (יד, א).</B></SMALL></BIG>

   פתח רבי תנחומא בר אבא "חֶרֶב פָּתְחוּ רְשָׁעִים וְדָרְכוּ קַשְׁתָּם לְהַפִּיל עָנִי וְאֶבְיוֹן לִטְבוֹחַ יִשְׁרֵי-דָרֶךְ. חַרְבָּם תָּבוֹא בְלִבָּם וְקַשְּׁתוֹתָם תִּשָּׁבַרְנָה" (תהילים לז, יד-טו). "חֶרֶב פָּתְחוּ רְשָׁעִים" אלו ארבעה מלכים אמרפל וחבריו שעדיין לא היתה מלחמה בעולם, באו אלו ופתחו בחרב ועשו מלחמה, אמר להם הקב"ה, אתם פתחתם בחרב "לְהַפִּיל עָנִי וְאֶבְיוֹן", "חַרְבָּם תָּבוֹא בְלִבָּם" עמד אברהם והרגם (תנחומא).

<BIG><SMALL><B>"עָשׂוּ מִלְחָמָה אֶת-בֶּרַע מֶלֶךְ סְדם וְאֶת-בִּרְשַׁע מֶלֶךְ עֲמרָה שִׁנְאָב מֶלֶךְ אַדְמָה וְשֶׁמְאֵבֶר מֶלֶךְ צְבוֹיִם וּמֶלֶךְ בֶּלַע הִיא-צעַר" (יד, ב).</B></SMALL></BIG>

   בֶּרַע שהיה רע לשמים ולבריות, בִּרְשַׁע שנעשה רשע, שִׁנְאָב שהיה שונא לאב שבשמים,  וְשֶׁמְאֵבֶר שאמר אעלה באבר על במתי עב, כל אלו חברו על עמק השדים שהיתה מניקה אותם כשם ששדים מניקין את התינוק, הוא ים המלח, שבעוונם נעשה אותו עמק למים מלוחים (תנחומא).

<BIG><SMALL><B>"וַיִּקְחוּ אֶת-לוֹט וְאֶת-רְכֻשׁוֹ בֶּן-אֲחִי אַבְרָם וַיֵּלֵכוּ וְהוּא ישֵׁב בִּסְדם" (יד, יב).</B></SMALL></BIG>

   בשעה שהתחברו כל אלו המלכים לעשות מלחמה עם אברהם נתיעצו להעבירו מן העולם, וכיון ששלטו בלוט אחי אברהם, מיד הלכו, שכתוב "וַיִּקְחוּ אֶת-לוֹט וְאֶת-רְכֻשׁוֹ בֶּן-אֲחִי אַבְרָם וַיֵּלֵכוּ", מה הטעם, משום שצורתו של לוט דומה לשל אברהם, ומשום זה "וַיֵּלֵכוּ" כי כל המלחמה הזו בשבילו היתה, וחשבו שכבר נפל בידיהם, ובכלל מה הטעם שרצו להרוג את אברהם, וזה מפני שאברהם הוציא את בני העולם מע"ז והביאם לעבודת הקב"ה, ועוד כי הקב"ה עורר אותם בעולם להלחם באברהם כדי לגדל שמו של אברהם בעולם ולקרבהו לעבודתו (מאמר הסולם).

<BIG><SMALL><B>"וַיִּשְׁמַע אַבְרָם כִּי נִשְׁבָּה אָחִיו וַיָּרֶק אֶת-חֲנִיכָיו יְלִידֵי בֵיתוֹ שְׁמנָה עָשָׂר וּשְׁלשׁ מֵאוֹת וַיִּרְדּף עַד-דָּן" (יד, יד).</B></SMALL></BIG>

   וכי אחיו היה? אלא ראה ענוותנותו של אברהם, אחרי אותה מריבה שכתוב "וַיְהִי-רִיב בֵּין רעֵי מִקְנֵה-אַבְרָם וּבֵין רעֵי מִקְנֵה-לוֹט" (שם יג, ז), אעפ"כ היה קורא אותו אחיו, דכתיב "כִּי-אֲנָשִׁים אַחִים אֲנָחְנוּ", "וַיָּרֶק אֶת-חֲנִיכָיו" שנטל כסף וזהב וחפה אותן, אמר להן היו יודעין שלמלחמה אנו יוצאין אל תתנו עינכם בכסף וזהב, הרי כל זאת שלכם, ואין "יָּרֶק" אלא זהב דכתיב (תהילים סח, יד) "וְאֶבְרוֹתֶיהָ בִּירַקְרַק חָרוּץ" (תנחומא). ואמר ר' אבהו אמר ר' אלעזר מפני מה נענש אברהם אבינו ונשתעבדו בניו למצרים מאתים ועשר שנים, מפני שעשה אנגרייה (הוליכן למלחמה) בת"ח שנאמר "וַיָּרֶק אֶת-חֲנִיכָיו יְלִידֵי בֵיתוֹ" (נדרים לב).

~ קניין אברהם אבינו

<BIG><SMALL><B>"וַיְבָרֲכֵהוּ וַיּאמַר בָּרוּךְ אַבְרָם לְאֵל עֶלְיוֹן קנֵה שָׁמַיִם וָאָרֶץ. וּבָרוּךְ אֵל עֶלְיוֹן אֲשֶׁר-מִגֵּן צָרֶיךָ בְּיָדֶךָ וַיִּתֶּן-לוֹ מַעֲשֵׂר מִכּל" (יד, יט-כ).</B></SMALL></BIG>

   חמישה קניינים קנה הקב"ה בעולמו ואלו הן: תורה, שמים וארץ, אברהם, ישראל, בית המקדש. אברהם מניין, דכתיב "וַיְבָרֲכֵהוּ וַיּאמַר בָּרוּךְ אַבְרָם לְאֵל עֶלְיוֹן קנֵה שָׁמַיִם וָאָרֶץ", ובדומה לזה ראינו גם (אבות ד, ח) שר' יוסי אומר כל המכבד את התורה גופו מכובד על הבריות, שגם כאן מאחר שאברהם אבינו כיבד את התורה ולמד ולימד שמר ועשה הקב"ה נתן לו חן שיאהבו אותו. "וַיִּתֶּן-לוֹ מַעֲשֵׂר מִכּל" רבי יהודה בר רבי סימון אמר מכח אותה הברכה אכלו שלש יתדות גדולות בעולם, אברהם, יצחק ויעקב. באברהם כתיב (בראשית כד, א) "וה' בֵּרַךְ אֶת-אַבְרָהָם בַּכּל", בזכות "וַיִּתֶּן-לוֹ מַעֲשֵׂר מִכּל", ביצחק כתיב (שם כז, לג) "וָאכַל מִכּל" בזכות "וַיִּתֶּן-לוֹ מַעֲשֵׂר מִכּל", ביעקב כתיב (שם לג, יא) "כִּי-חַנַּנִי אֱלֹהִים וְכִי יֶשׁ-לִי-כל" בזכות  "וַיִּתֶּן-לוֹ מַעֲשֵׂר מִכּל", (מדרש רבה).

~ מה עניין שרוך הנעל?

<BIG><SMALL><B>"וַיּאמֶר מֶלֶךְ-סְדם אֶל-אַבְרָם תֶּן-לִי הַנֶּפֶשׁ וְהָרְכֻשׁ קַח-לָךְ. וַיּאמֶר אַבְרָם אֶל-מֶלֶךְ סְדם הֲרִמתִי יָדִי אֶל-ה' אֵל עֶלְיוֹן קנֵה שָׁמַיִם וָאָרֶץ. אִם-מִחוּט וְעַד שְׂרוֹךְ-נַעַל וְאִם-אֶקַּח מִכָּל-אֲשֶׁר-לָךְ וְלֹא תֹאמַר אֲנִי הֶעֱשַׁרְתִּי אֶת-אַבְרָם" (יד, כא-כג).</B></SMALL></BIG>

   ואע"פ שמלך סדום נפגש עם אברהם לפני מלכי צדק, לא היה לו עוז לדרוש ממנו דבר, כי אחר שאברהם נצחו במלחמה בעמלו, היה סבור שלא יסכים לתת לו מאומה, אבל לאחר שראה מלך סדום את נדיבות לבו של אברהם והצדקה שלו שנתן לו מעשר מכל מה שהרוויח במלחמה, אז בא לבקשו שיעשה עמו צדקה וחסד גדול להחזיר את נפשות כל אנשיו שלקח בשבי במלחמה ואת הרכוש ייקח לעצמו. "הֲרִמתִי יָדִי" הרמת היד זו שבועה והטעם לשבועה זו אע"פ שבודאי היה אברהם זהיר שלא להישבע כלל מפני שיצה"ר של הממון הוא גדול ואין יודע שבע, לכן היה נאלץ להישבע כדי להכניעו, ועוד אמר לא אקבל ממך כלום, כי יש לי בטחון בה' אלוקי שהבטיח לי לאמר "וַאֲבָרֶכְךָ וַאֲגַדְּלָה שְׁמֶךָ" ואיני רוצה שלמחר תתפאר ותאמר "אֲנִי הֶעֱשַׁרְתִּי אֶת-אַבְרָם" ועל חשבוני נעשר, ואם תשאלו מה שייך לומר "אִם-מִחוּט וְעַד שְׂרוֹךְ-נַעַל" והרי בזה לא שייך לומר שהעשיר את אברהם, כי אין זה דבר בר ערך, והתשובה היא כי יש אנשים שרכושם גורמים הצלחה גדולה, וכן מצינו באיוב שכל מי שנטל ממנו פרוטה היה מתברך ומתעשר, ולכן לא רצה אברהם לקחת ממנו שום דבר כדי שלא יאמר זה גרם לו להיות הברכה שרויה במעשיו ועי"כ נתעשר. (מעם לועז).

<BIG><SMALL><B>"אַחַר הַדְּבָרִים הָאֵלֶּה הָיָה דְבַר-ה' אֶל-אַבְרָם בַּמַּחֲזֶה לֵאמר אַל-תִּירָא אַבְרָם אָנכִי מָגֵן לָךְ שְׂכָרְךָ הַרְבֵּה מְאד" (טו, א).</B></SMALL></BIG>

   ומכאן לומדים שכולם צריכים חיזוק ואפילו הגדולים, ולכן אל יגיד התלמיד בלבו מה אני ומי אני שאגיד לרב חזק וברוך או התחזקתי מאוד, כי פעמים שהרב צריך את זה וזה מוסיף הרבה כוחות ובמיוחד הרב צריך לעודד את התלמיד ופעמים אף לשבח אותו כמו שראינו כאן. וכן "אַל-תִּירָא אַבְרָם" שאמר הכתוב "אַשְׁרֵי אָדָם מְפַחֵד תָּמִיד וּמַקְשֶׁה לִבּוֹ יִפּוֹל בְּרָעָה" (משלי כח, יד), והיה מתיירא לומר שהרגתי בנו של צדיק, עכשיו יקללני ואמות, אמר לו הקב"ה אל תירא, לא דייך שלא יקללך, אלא יצא לקראתך בדורון ומברכך (תנחומא), "הָיָה דְבַר-ה' אֶל-אַבְרָם בַּמַּחֲזֶה" זכה עתה אברהם להיות לו דבר ה' במחזה ביום, כי מתחילה היתה נבואתו במראות הלילה, וטעם "הָיָה דְבַר-ה' אֶל-אַבְרָם בַּמַּחֲזֶה" כטעם "וְכָל-הָעָם ראִים אֶת-הַקּוֹלֹת" (שמות כ, טו), וסודם ליודעי חן. "אַל-תִּירָא אַבְרָם" היה מתיירא משני דברים, מן המלכים פן ירבו צבאותם עליו, הם או העומדים תחתם ובמלחמה ירד ונספה, או יומו יבוא למות בלא זרע, והבטיחו כי הוא יהיה מגן בעדו מהם (רמב"ן).

<BIG><SMALL><B>"וַיּאמֶר אַבְרָם  ה' אלקים מַה-תִּתֶּן-לִי וְאָנכִי הוֹלֵךְ עֲרִירִי וּבֶן-מֶשֶׁק בֵּיתִי הוּא דַּמֶּשֶׂק אֱלִיעֶזֶר" (טו, ב).</B></SMALL></BIG>

   אמרו רבי יודן ורבי איבו בשם רבי יוחנן, אמר אברהם לפני הקב"ה ריבונו של עולם אם עתיד אני להעמיד בנים ולהכעיסך, מוטב לי ואני הולך ערירי (מדרש רבה), שהגמרא אומרת (פסחים קיג:) אדם בלי בנים או עם בנים בלי תורה הוא מנודה לשמים.

~ זכות הבן לאב

<BIG><SMALL><B>"וַיּאמֶר אַבְרָם הֵן לִי לֹא נָתַתָּה זָרַע וְהִנֵּה בֶן-בֵּיתִי יוֹרֵשׁ אתִי" (טו, ג).</B></SMALL></BIG>

   כתוב בספר בעל שם טוב על התורה וז"ל, שמעתי מן אדוני אבי זקני זללה"ה שמי שמת ואין לו בן אינו יכול למעול בפרגודא דלעילא ואפילו מי שיש לו בן רק שאינו נוהג עצמו כשורה, או שיש לו כמה חסרונות הוא גם כן חסרון לאביו, כהאי עובדא בזוהר (פר' שמות דט"ז ע"ב) בבר ליאוי ע"ש. אבל להיפוך אם הבן הוא צדיק בשלמות המידות ואין חסר לו כלום, הוי עלייה גם כן לאביו. (דגל מחנה אפרים פר' קרח בפסוק הבדלו ד"ה או יאמר). ומפרש כי מי שיש לו בן בעוה"ז בכל עת שזוכה הבן באיזה מצוה מעטרין לאביו בג"ע, נמצא שבכל שעה מביאים לו דורונות חדשות ונחשב לו כאילו יש לו בני בית רבים שבכל עת מבקרים אותו בדורונות, אבל מי שלא הניח בן בעולם הזה שיעשה מצות נקרא ערירי ויחיד בלא שום זיכרון, כי אין מי שיעלה זכרונו למעלה כדי שיעטרוהו מאותם האורות הגדולים (מתוק מדבש).

<BIG><SMALL><B>"וַיּאמַר ה' אלקים בַּמָּה אֵדַע כִּי אִירָשֶׁנָּה" (טו, ח).</B></SMALL></BIG>

   א"ר יוחנן משום ר' שמעון בן יוחאי מיום שברא הקב"ה את העולם לא היה אדם שקראו להקב"ה אדון, עד שבא אברהם וקראו אדון שנאמר "ה' אלקים בַּמָּה אֵדַע" (ברכות ז:), 

   ואמר שמואל מפני מה נענש אברהם אבינו שנשתעבדו בניו למצרים מאתים ועשר שנים, מפני שהפריז על מידותיו של הקב"ה שאמר "בַּמָּה אֵדַע" (נדרים לב), ועוד, לעולם ישמור אדם בלבו שלא יבוא לידי חטא ואפילו חטא הקל, צא ולמד מאבותינו הראשונים שלא ירדו למצרים אלא בשביל דבר קל שדיבר אברהם שאמר "בַּמָּה אֵדַע", 

   ובשכר יראה קמעא שירא ישמעאל את אביו לא נתן הקב"ה רשות לכל אומה ומלכות שישלטו בבניו, ובשכר שתי דמעות שהוריד עשו נתנו לו את הר שעיר שאין גשמי ברכה פוסקין ממנו לעולם (ילקוט שמעוני).

<BIG><SMALL><B>"וַיּאמֶר אֵלָיו קְחָה לִי עֶגְלָה מְשֻׁלֶּשֶׁת וְעֵז מְשֻׁלֶּשֶׁת וְאַיִל מְשֻׁלָּשׁ וְתֹר וְגוֹזָל" (טו, ט).</B></SMALL></BIG>

   אמר אברהם אבינו, רבש"ע שמא ישראל חוטאין לפניך, אתה עושה להם כדור המבול וכדור הפלגה, א"ל לאו, אמר לפניו רבש"ע הודיעני במה אירשנה, א"ל "קְחָה לִי עֶגְלָה מְשֻׁלֶּשֶׁת וְעֵז מְשֻׁלֶּשֶׁת" וגו', אמר לפניו רבש"ע תינח בזמן שבית המקדש קיים, בזמן שאין בית המקדש קיים, מה תהא עליהם, אמר לו כבר תקנתי להם סדר קרבנות, בזמן שקוראין בהן לפני, מעלה אני עליהם כאילו הקריבום לפני ואני מוחל להם על כל עוונותיהם (תענית כז:).

~ התגלות בחלום

<BIG><SMALL><B>"וַיְהִי הַשֶּׁמֶשׁ לָבוֹא וְתַרְדֵּמָה נָפְלָה עַל-אַבְרָם וְהִנֵּה אֵימָה חֲשֵׁכָה גְדלָה נפֶלֶת עָלָיו. וַיּאמֶר לְאַבְרָם יָדעַ תֵּדַע כִּי-גֵר יִהְיֶה זַרְעֲךָ בְּאֶרֶץ לֹא לָהֶם וַעֲבָדוּם וְעִנּוּ אתָם אַרְבַּע מֵאוֹת שָׁנָה" (טו, יב-יג).</B></SMALL></BIG>

   וזה שנגלה השי"ת לאברהם אבינו בחלום, זה לא אומר שיכול להתגלות גם אלינו, ופעם בא בחור לכולל שלנו בכדי ללמוד וסיפר לנו שחזר בתשובה דרך הקבלה, הסברנו לו את חומר הענין וכמה תקלות יכולות לצאת מזה, וכעבור כמה ימים התחיל להתרעם על כמה דברים שלא בצדק והוציא מפיו שנגלה אליו ה' יתברך והתחיל לדבר איתו, וחזר על זה כמה פעמים, וכמובן שזה אינו נכון,

   והנה זה מובא גם בספרו של הרב יהודה פתייה (מנחת יהודה - מקץ) שפעמים השדים והמזיקים יכולים להראות לאדם דמות רקיע ודמות כסא הכבוד וצבא מרום וכיוצא בזה, והם נזהרים מאוד שלא להבהיל את האדם ואדרבא אומרים לו שילמד תורה ושיעור זוהר ותהילים ומדברים איתו דברים נוספים ואם לא עושה כן הם מכים אותו ומצווים עליו במפגיע, שלא יגלה דברים אלו עד שמעט מעט נמשכת ונקשרת מחשבתו בהם וכמעט נעשה כמשוגע ולבסוף גורמים לו חולי הכפיה רח"ל, וכמה וכמה פעמים באו אלי (כותב הרב) אנשים בנים ובנות שרואים מראות בחלום ובהקיץ, ע"כ. ועל כן נבין שאנחנו (מדבר על עצמי) לא בדרגות של אברהם אבינו או בדרגות המקובלים ואפילו לשפת המדרגה לא הגענו על כן נדע שלא להאמין לדברים אלו.

<BIG><SMALL><B>"וְאַתָּה תָּבוֹא אֶל-אֲבתֶיךָ בְּשָׁלוֹם תִּקָּבֵר בְּשֵׂיבָה טוֹבָה" (טו, טו).</B></SMALL></BIG>

   אמר רבי אבין הלוי, הנפטר מן המת אל יאמר לו לך לשלום, אלא לך בשלום, שנאמר "וְאַתָּה תָּבוֹא אֶל-אֲבתֶיךָ בְּשָׁלוֹם" (ברכות סד), וכן גדול השלום שאפילו המתים צריכים לשלום, שנאמר "וְאַתָּה תָּבוֹא אֶל-אֲבתֶיךָ בְּשָׁלוֹם" (תורה תמימה – ספרי).

<BIG><SMALL><B>"וְאַתָּה תָּבוֹא" ולא תראה כל אלה, </B></SMALL></BIG>

<BIG><SMALL><B>"אֶל-אֲבתֶיךָ" אביו עובד ע"ז והוא מבשרו שיבוא אליו, למדך שעשה תרח תשובה, </B></SMALL></BIG>

<BIG><SMALL><B>"תִּקָּבֵר בְּשֵׂיבָה טוֹבָה" בישרו שישמעאל יעשה תשובה בימיו ולא יצא עשו לתרבות רעה בימיו, ולפיכך מת חמש שנים קודם זמנו, ובו ביום מרד עשו (רש"י). ודעו ששה אנשים לא שלט בהם מלאך המוות שהם: אברהם, יצחק, יעקב, משה, אהרון ומרים.</B></SMALL></BIG>

<BIG><SMALL><B>"וַתּאמֶר שָׂרַי אֶל-אַבְרָם הִנֵּה-נָא עֲצָרַנִי ה' מִלֶּדֶת בּא-נָא אֶל-שִׁפְחָתִי אוּלַי אִבָּנֶה מִמֶּנָּה וַיִּשְׁמַע אַבְרָם לְקוֹל שָׂרָי" (טז, ב).</B></SMALL></BIG>

   רואים כמה מסירות נפש היתה לה בשביל להטיב לאברהם ולהטיב לעצמה שיהיה לה בנים שהיתה מוכנה להכניס את הצרה לתוך ביתה כמו שפירש רש"י, וכתב מר"ן בש"ע (אבן העזר סי' קנד, סע' י) נשא אשה ושהתה עמו י' שנים ולא ילדה יוציא ויתן כתובתה או ישא אשה הראויה לילד וכו', וכן אמרה זאת שרה תחת מסירות נפש שיקח את שפחתה שלה ויוליד ממנה זרע, אבל אם נתבונן היטב היתה "חייבת" שרה לעשות זאת משום שכתוב (מנחת יהודה- משפטים) אדם שנשא אשה וטרח לקיים מצות פריה ורביה ולא עלתה בידו ורצה לישא אשה אחרת ועיכבה אשתו עליו ולא הניחתו לישא אשה, אותה אישה הזאת אינה עומדת בתחיית המתים, כאילו גם היא מחויבת בפריה ורביה, כדין ההורג את חבירו (סנהדרין לז) והוא קם בתחיית המתים, ברוחא דשבק באשתו, כי אנוס הוא!, ועיין עוד בטהרת הבית חלק א (עמ' כט במשמרת הטהרה ועמ' רפג שם).

<BIG><SMALL><B>"וַיָּבא אֶל-הָגָר וַתַּהַר וַתֵּרֶא כִּי הָרָתָה וַתֵּקַל גְּבִרְתָּהּ בְּעֵינֶיהָ" (טז, ד).</B></SMALL></BIG>

   "הָרָתָה" פעמיים בפרשה, מכאן רמז לפירוש רש"י, שהכניסה בה עין הרע והפילה וחזרה ונתעברה (בעל הטורים), וכן כשנשא אברהם את הגר נכנס ריב גדול וקנאה בין הגר לשרה, כי הגר נתעברה בלילה הראשון ושרי בהיותה יפהפיה אע"פ שהיתה זקנה היו באות כל המלכות בעולם לבקר אותה ולראות פניה, ולא היה יום שלא באו והגר היתה מסיתה אותן ואומרת שרי גבירתי אינה טובה כפי שהיא מראה עצמה, ואתם מחזיקות אותה לחסידה ואינה כן, כי לא זכתה ללדת בנים בכל השנים שהיתה נשואה לאברהם, ואילו אני נתעברתי אע"פ שנשא אותי בזקנותו שכן היה כבר בן פ"ה שנים, ואע"פ ששרה נצטערה מאוד לשמוע דברים כאלו, לא היתה משיבה לה כדי שלא להשוותה עמה, והיתה מתלוננת לפני אברהם ואמרה כך  (מעם לועז).

<BIG><SMALL><B>"וַתּאמֶר שָׂרַי אֶל-אַבְרָם חֲמָסִי עָלֶיךָ אָנכִי נָתַתִּי שִׁפְחָתִי בְּחֵיקֶךָ וַתֵּרֶא כִּי הָרָתָה וָאֵקַל בְּעֵינֶיהָ יִשְׁפּט ה' בֵּינִי וּבֵינֶיךָ" (טז, ה).</B></SMALL></BIG>

   וכאן אמרה שרה לאברהם, אברהם אתה איש החסד מזכה הרבים למה לא התפללת גם עלי כשהתפללת לפני הקב"ה, כמו שאמר רבה בר חנינא סבא משמיה דרב (ברכות יב:) כל שאפשר לו לבקש רחמים על חבירו ואינו מבקש נקרא חוטא שנאמר (שמואל א יב, כג) "גַּם אָנכִי חָלִילָה לִּי מֵחֲטא לה' מֵחֲדל לְהִתְפַּלֵּל בַּעַדְכֶם", ועוד אמרה לו היה לך כדאי להתפלל שאמרו חכמים (ב"ק צב) כל המבקש רחמים על חבירו והוא צריך לאותו דבר, הוא נענה תחילה, אבל אולי אפשר לומר לעניות דעתי שהוא באמת יתפלל עליה קודם והוכחה שלו נולד בן לפניה וכל הענין הזה היה רק ניסיון לנסות את שרה.

<BIG><SMALL><B>"וַיּאמֶר אַבְרָם אֶל-שָׂרַי הִנֵּה שִׁפְחָתֵךְ בְּיָדֵךְ עֲשִׂי-לָהּ הַטּוֹב בְּעֵינָיִךְ וַתְּעַנֶּהָ שָׂרַי וַתִּבְרַח מִפָּנֶיהָ" (טז, ו).</B></SMALL></BIG>

   וכבר מכאן אנו רואים כמה כיבד אברהם אבינו את שרה אימנו, שלא היה אכפת לו שום דבר אלא שהיה לה טוב והיה מוכן לוותר על הבן ועל השפחה (שידע שהקב"ה הוא הבטיח לו זרע ואיזה זרע, זרע קדוש) ולתת את ההחלטה בידיים של שרה לכפר לה על הביזיון שקרה לה ואפשר לומר שהנה עוד הוכחה שאברהם התעשר בגלל שכיבד אותה, "וַתְּעַנֶּהָ שָׂרַי" אמר רבי אבא בר כהנא אמר מנעתה מתשמיש המטה, רבי ברכיה אמר טפחתה בקורדקיסון (נעל) על פניה, רבי ברכיה בשם רבי אבא בר כהנא דליים ופנדיות (מטפחות של נשים לבית המרחץ הכריחה להוליך אחריה לבית המרחץ כמנהג השפחות) הוליכה לבית המרחץ (מדרש רבה).

<BIG><SMALL><B>"וַיּאמֶר לָהּ מַלְאַךְ ה' שׁוּבִי אֶל-גְּבִרְתֵּךְ וְהִתְעַנִּי תַּחַת יָדֶיהָ" (טז, ט).</B></SMALL></BIG>

   ציוה אותה לשוב ולקבל עליה ממשלת גבירתה, רמז כי לא תצא לחופשי ממנה, כי בני שרה ימשלו בזרעם לעולם (רמב"ן), ואפשר לומר, אמר לה המלאך לכי וקבלי יסורים וסיגופים עליך שזכות היסורים שאדם מקבל באהבה גדול, וסמיך ליה "הַרְבָּה אַרְבֶּה אֶת-זַרְעֵךְ וְלֹא יִסָּפֵר מֵרב".

~ על האדם להיות תמים

<BIG><SMALL><B>"וַיְהִי אַבְרָם בֶּן-תִּשְׁעִים שָׁנָה וְתֵשַׁע שָׁנִים וַיֵּרָא ה' אֶל-אַבְרָם וַיּאמֶר אֵלָיו אֲנִי-אֵל שַׁדַּי הִתְהַלֵּךְ לְפָנַי וֶהְיֵה תָמִים" (יז, א).</B></SMALL></BIG>

   אמר ריש לקיש, מאי דכתיב "אֲנִי-אֵל שַׁדַּי", אמר הקב"ה אני הוא שאמרתי לעולמי די (חגיגה יב), ועוד בשכר שאברהם יהלך תמים לפני ה' ינתנה לו ברכתו של הקב"ה וירבה אותו מאוד, "הִתְהַלֵּךְ לְפָנַי וֶהְיֵה תָמִים" זה שאמר הכתוב "הָאֵל תָּמִים דַּרְכּוֹ" (תהילים יח, לא) מהו תמים? שחיבב את המילה (תנחומא), וצריכים אנו לדעת שמה שהקב"ה דורש מאיתנו זה את התמימות שלנו שלפני ששואלים שאלות עושים את המצוה ובזכות זה זכינו לקבל את התורה, שנתן הקב"ה את התורה לכל אומה ואומה ולא קבלוה עד שבא לישראל וקבלה (ע"ז ב:), ואמרו עם ישראל לפני בורא עולם נעשה ונשמע!, ועוד אמר רב יהודה אמר רב בשעה שאמר לו הקב"ה לאברהם אבינו התהלך לפני והיה תמים אחזתו רעדה, אמר שמא יש בי דבר מגונה, כיון שאמר לו "וְאֶתְּנָה בְרִיתִי בֵּינִי וּבֵינֶךָ" נתקררה דעתו, וכן אמר ר' יצחק כל המתמים עצמו הקב"ה מתמים עמו שנאמר (שמ"ב כב, כו) "עִם-חָסִיד תִּתְחַסָּד עִם-גִּבּוֹר תָּמִים תִּתַּמָּם", א"ר הושעיה כל המתמים עצמו שעה עומדת לו שנא' "הִתְהַלֵּךְ לְפָנַי וֶהְיֵה תָמִים" וכתיב "וְהָיִיתָ לְאַב הֲמוֹן גּוֹיִם" (שם יז, ד).

<BIG><SMALL><B>"וְלֹא-יִקָּרֵא עוֹד אֶת-שִׁמְךָ אַבְרָם וְהָיָה שִׁמְךָ אַבְרָהָם כִּי אַב-הֲמוֹן גּוֹיִם נְתַתִּיךָ" (יז, ה).</B></SMALL></BIG>

   וכבר כתבנו לעיל (יב, א) שינוי השם מקרע גזר דינו של אדם, וגם היום ישנם פעמים שהרבנים הקדושים ממליצים לשנות את השם והכל זה עפ"י דעת תורה, ומורנו ורבנו הרב בנימין שהר שליט"א, כששואלים אותו הוא ממליץ על הרב הגאון הרב מאיר מאזוז שליט"א, ועל קריאת שם לילד נכתוב בס"ד בפרשת תולדות, "וְהָיָה שִׁמְךָ אַבְרָהָם" תניא בר קפרא הקורא לאברהם אברם עובר בעשה, שנאמר "וְהָיָה שִׁמְךָ אַבְרָהָם", ור' אליעזר אומר עובר בלאו שנאמר "וְלֹא-יִקָּרֵא עוֹד אֶת-שִׁמְךָ אַבְרָם" (ברכות יג).

<BIG><SMALL><B>"וַהֲקִמתִי אֶת-בְּרִיתִי בֵּינִי וּבֵינֶךָ וּבֵין זַרְעֲךָ אַחֲרֶיךָ לְדרתָם לִבְרִית עוֹלָם לִהְיוֹת לְךָ לֵאלֹהִים וּלְזַרְעֲךָ אַחֲרֶיךָ" (יז, ז).</B></SMALL></BIG>

   ומאחר שאברהם אבינו ת"ח ובנו יצחק ת"ח ובן בנו יעקב ת"ח קיבלו את הברכה הזו כמו שהגמ' אומרת (ב"מ פה) אמר ר' פרנך אמר ר' יוחנן כל שהוא תלמיד חכם ובנו תלמיד חכם ובן בנו תלמיד חכם שוב אין תורה פוסקת מזרעו לעולם שנאמר (ישעיה נט, כא) "וַאֲנִי זאת בְּרִיתִי וגו' לֹא-יָמוּשׁוּ מִפִּיךָ- וּמִפִּי זַרְעֲךָ וּמִפִּי זֶרַע זַרְעֲךָ אָמַר ה' מֵעַתָּה וְעַד-עוֹלָם" מאי "אָמַר ה'" אמר הקב"ה אני ערב לך בדבר זה, מאי "מֵעַתָּה וְעַד-עוֹלָם", אמר ר' ירמיה מכאן ואילך תורה מחזרת על אכסניה שלה!.

<BIG><SMALL><B>"זאת בְּרִיתִי אֲשֶׁר תִּשְׁמְרוּ בֵּינִי וּבֵינֵיכֶם וּבֵין זַרְעֲךָ אַחֲרֶיךָ הִמּוֹל לָכֶם כָּל-זָכָר" (יז, י).</B></SMALL></BIG>

   אמר רבי אבא: אשריהם ישראל שהקב"ה בחר בהם מכל שאר העמים ונתן להם אות הברית הזה, שכל מי שיש בו האות הזה אינו יורד לגיהנם, אם הוא שומר הברית כראוי, שאין מכניסו ברשות אחר ואינו משקר בשמו של המלך, שכל מי שמשקר בזה כאלו משקר בשמו של הקב"ה כמו שכתוב 

   "בה' בָּגָדוּ כִּי-בָנִים זָרִים יָלָדוּ", עוד אמר ר' אבא בשעה שאדם מעלה את בנו להכניסו בברית הזה, קורא הקב"ה לפמליא שלו ואומר: ראו מה בריה עשיתי בעולם, באותה שעה מזדמן אליהו ופורח העולם בד' פריחות ומזדמן שמה, ועל כך למדנו שצריך האדם להכין כסא אחר לכבודו ויאמר "זה הכסא של אליהו" ואם אינו אומר כן אינו שורה שם, והוא עולה ומעיד לפני הקב"ה (זהר הנגלה).

~ בשבח המילה

<BIG><SMALL><B>"וּנְמַלְתֶּם אֵת בְּשַׂר עָרְלַתְכֶם וְהָיָה לְאוֹת בְּרִית בֵּינִי וּבֵינֵיכֶם" (יז, יא).</B></SMALL></BIG>

   מצוות מילה היא מצוה גדולה וחשובה ובכדי להבין ערכה וגדולה נביא סיפור המובא בספר ענף עץ עבות (עמ' רלב) בשם הספר קב הישר (פרק כה), מעשה נורא בעשיר גדול אחד שהיו לו אוצרות כסף וזהב ואבנים טובות ומרגליות, אך היה קמצן גדול, שלא רק שלא נתן צדקה לעניים, אלא אף הוא לא היה נהנה כלל מעושרו, וכל מאכלו לחם צר ומים לחץ ומצוה אחת היתה בידו, כי הוא היה מוהל מומחה והיה רץ בכל כוחו וטורח לקיים מצוה זו לשם שמים וללא קבלת שכר, ואפילו למול תינוקות רחוקים מביתו כמה פרסאות, ויהי היום בא אליו שד אחד בדמות איש יהודי ואמר לו אשתי ילדה בן זכר והברית מילה יהיה בעוד שלשה ימים והדרך רחוקה, אם ייטב בעיני כבודו יואיל לבוא ולמול את בני, הסכים האיש לקח את כלי המילה ויצא וישב על העגלה שהביא לו האיש, וילכו שינהם יחדיו, והנה יצאו מן העיר אל מדבר שמם דרך הרים וגבעות עד שהגיעו לכפר קטן ונכנס המוהל אל ביתו של האיש ויראה שהוא עשיר גדול מאוד וכשביקש המוהל לבדוק את הילד, נכנס אצל היולדת וראה שהילד בריא וראוי למולו, וכשראתה אותו היולדת שמחה מאד לקראתו ותקרא שמו לשלום ותאמר לו הנני מגלה לך סוד גדול, דע לך שבעלי וכל התושבים כאן הם שדים בדמות אנשים (ובזהר נקראים שדים יהודאין), ואנא הזהר לבלתי לאכול כאן שום דבר של מאכל ואפילו מים לא תשתה, שאם תאכל או תשתה עימהם לא תוכל לצאת מכאן לעולם, ותישאר עם השדים ותהיה כמותם, שכל מעשיהם הבל וריק ומעשה תעתועים, וגם תזהר שלא תיקח מהם שום חפץ למתנה לא מבעלי ולא משאר השדים, אני בעוונותי גנוב גונבתי בילדותי מן היהודים וכאשר אבדתי אבדתי, ויהי בצהרים התלקטו מכל הכפרים שבסביבה אל עריכת ברית המילה אנשים ונשים וכולם שדים, והתחילו לשורר בקול זמרה וערך המוהל את ברית המילה בשמחה ואחר כך ישבו לסעוד סעודת ברית מילה מכל טוב, בשר ודגים ויין ומיני מתיקה וכל מעדני מלכים והמוהל מצא תחבולה ויאמר כי הוא בצום, כי ראה חלום רע בלילה ולכן הוא יושב בתענית חלום והמשיכו כמה שעות בסעודה ועמדו והתפללו מנחה וילכו משם, בלילה הביא לו בעל הבית דברי מאכל והוא סירב לאכול באומרו שהוא חש בראשו, למחרת היום אמר לו בעל הברית, קום ולך עמי ותראה את אוצרותי, כסף וזהב ובגדי משי ורקמה ומרגליות יקרות והביאו אל חדריו, ויהי המוהל תמה מאוד ויהי כאיש נדהם, שאל אותו בעל הברית מדוע אתה תמה? ויען המוהל ויאמר אני תמה שכל האוצרות האלה הם דומים ממש לאוצרותי, והחדרים דומים לחדרי משכיותי וגם מפתחות החדרים דומים ממש למפתחות שבידי, ויאמר אלי האיש, בהיות שגמלת איתי חסד וטרחת לבוא דרך עשרים פרסאות למול את בני וראה ראיתי שה' אתך, ונזהרת שלא לאכול ולא לשתות ולא לקבל שום מתנה, אגלה לך סוד כמוס שאני ראש השדים הממונה על עושר האנשים שהם קמצנים ואינם נותנים צדקה לעניים, לבל יוכלו להתענג מן העושר שברשותם, אך באשר גמלתני טובה כל כך קח לך את המפתחות שבידי ויפתח לך ה' את אוצרו הטוב, כדי שתתן צדקה לפרנס את העניים וגם אתה תוכל ליהנות מעושרך ותתענג על ה' ויתן לך משאלות לבך וכל זה בזכות מצות המילה שטרחת עליה ללא קבלת שכר!,ע"כ. ישמע חכם ויוסיף לקח.

<BIG><SMALL><B>"וּבֶן-שְׁמנַת יָמִים יִמּוֹל לָכֶם כָּל-זָכָר לְדרתֵיכֶם יְלִיד בָּיִת וּמִקְנַת-כֶּסֶף מִכּל בֶּן-נֵכָר אֲשֶׁר לֹא מִזַּרְעֲךָ הוּא. הִמּוֹל יִמּוֹל יְלִיד בֵּיתְךָ וּמִקְנַת כַּסְפֶּךָ וְהָיְתָה בְרִיתִי בִּבְשַׂרְכֶם לִבְרִית עוֹלָם" (יז, יב-יג).</B></SMALL></BIG>

   למה התינוק נימול לשמונה ימים?, אלא שנתן הקב"ה רחמים עליו להמתין בו עד שהיה בו כח וכשם שרחמיו על האדם כך רחמיו על הבהמה שנאמר (ויקרא כב, כז) "וּמִיּוֹם הַשְּׁמִינִי וָהָלְאָה יֵרָצֶה לְקָרְבַּן" וכתוב (שם) "אתוֹ וְאֶת-בְּנוֹ לֹא תִשְׁחֲטוּ בְּיוֹם אֶחָד" (ילקוט שמעוני), ועוד אומר הכתוב (תהילים כה, יד) "סוֹד ה' לִירֵאָיו וּבְרִיתוֹ לְהוֹדִיעָם" איזה הוא סוד שגילה ליראיו? זו המילה שלא גילה הקב"ה מסתורין (סוד) של מילה אלא לאברהם, אמר לו הקב"ה לאברהם כשבראתי עולמי הייתי מגלגל בעשרים דור בשבילך עד שתבוא ותיטול את המילה עכשיו אם אין אתה נוטל את המילה, אני אל שדי, אני אומר לעולם די עד כאן ואני מחזירו לתהו ובהו. (תנחומא).

<BIG><SMALL><B>"וַיּאמֶר אֱלֹהִים אֶל-אַבְרָהָם שָׂרַי אִשְׁתְּךָ לֹא-תִקְרָא אֶת-שְׁמָהּ שָׂרָי כִּי שָׂרָה שְׁמָהּ" (יז, טו).</B></SMALL></BIG>

   בתחילה נעשית שרי לאומתה ולבסוף נעשית שרה לכל העולם (ברכות יג), וכתיב (משלי יב, ד) "אֵשֶׁת-חַיִל עֲטֶרֶת בַּעְלָהּ" נתעטר בה והיא לא נתעטרה בבעלה רבנן אמרי מרתא לבעלה, בכל מקום האיש גוזר ברם הכא (בראשית כא, יב) "כּל אֲשֶׁר תּאמַר אֵלֶיךָ שָׂרָה שְׁמַע בְּקלָהּ", ועוד אמר רבי שמעון בן יוחאי, יו"ד שנטל הקב"ה משרי היה טס ופורח לפני כסאו של הקב"ה, אמר לפניו רבונו של עולם בשביל שאני קטנה באותיות הוצאתני משרה הצדקת, אמר לו הקב"ה לשעבר היית משמה של נקבה ובסופן של אותיות, עכשיו אני נותנך בשמו של זכר ובראשן של אותיות שנאמר (במדבר יג, טז) "וַיִּקְרָא משֶׁה לְהוֹשֵׁעַ בִּן-נוּן יְהוֹשֻׁעַ".

<BIG><SMALL><B>"וּבֵרַכְתִּי אתָהּ וְגַם נָתַתִּי מִמֶּנָּה לְךָ בֵּן וּבֵרַכְתִּיהָ וְהָיְתָה לְגוֹיִם מַלְכֵי עַמִּים מִמֶּנָּה יִהְיוּ" (יז, טז).</B></SMALL></BIG>

   "וּבֵרַכְתִּי אתָהּ" שחזרה לנערותה שנאמר "הָיְתָה-לִּי עֶדְנָה", "וּבֵרַכְתִּיהָ" בהנקת שדים כשנצרכה לכך ביום משתה של יצחק שהיו מרננין עליהם שהביאו אסופי מן השוק ואומרים בננו הוא, והביאה כל אחת בנה עמה ומניקתה לא הביאה והיא הניקה את כולם שנאמר (לקמן כא, ז) "הֵינִיקָה בָנִים שָׂרָה" (רש"י).

<BIG><SMALL><B>"וַיִּפּל אַבְרָהָם עַל-פָּנָיו וַיִּצְחָק וַיּאמֶר בְּלִבּוֹ הַלְּבֶן מֵאָה-שָׁנָה יִוָּלֵד וְאִם-שָׂרָה הֲבַת-תִּשְׁעִים שָׁנָה תֵּלֵד. וַיּאמֶר אַבְרָהָם אֶל-הָאֱלֹהִים לוּ יִשְׁמָעֵאל יִחְיֶה לְפָנֶיךָ" (יז, יז-יח).</B></SMALL></BIG>

   "וַיִּפּל אַבְרָהָם עַל-פָּנָיו וַיִּצְחָק" וכו' מהמשך הכתוב שלאחריו שאמר "לוּ יִשְׁמָעֵאל יִחְיֶה לְפָנֶיךָ" נראה שהיה אברהם כמסתפק בדברי הקב"ה  ואמר בלבו, "הַלְּבֶן מֵאָה-שָׁנָה יִוָּלֵד" וכו' ולזה צחק כי היה חושב בלבו כי לנס גדול כזה צריך זכות גדולה ואני איני ראוי לכך, ולכן לא הודה ושיבח לה' על בשורה זו, רק התפלל על ישמעאל ואמר הלוואי ישמעאל יחיה לפניך, רצה לומר שהלוואי שתעשה לי טובה זו שלא יפטר ישמעאל בחיי, ואינו רוצה יותר מזה, והשיב לו הקב"ה על תחילת הספק שלו ואמר לו, "אֲבָל שָׂרָה אִשְׁתְּךָ" וכו' ותיבת "אֲבָל" רצה לומר באמת כמו שתרגם אונקלוס בקושטא, כלומר ולא תסתפק בזה, כי אתה ראוי לנס כזה, ואח"כ השיב לו גם על ישמעאל ואמר לו "וּלְיִשְׁמָעֵאל שְׁמַעְתִּיך" וכו' ולכן לא הקפיד ה' על מה שצחק אברהם.

<BIG><SMALL><B>"וַיּאמֶר אֱלֹהִים אֲבָל שָׂרָה אִשְׁתְּךָ ילֶדֶת לְךָ בֵּן וְקָרָאתָ אֶת-שְׁמוֹ יִצְחָק וַהֲקִמתִי אֶת-בְּרִיתִי אִתּוֹ לִבְרִית עוֹלָם לְזַרְעוֹ אַחֲרָיו" (יז, יט).</B></SMALL></BIG>

   למה נשתנה שמו של אברהם ושמו של יעקב ושמו של יצחק לא נשתנה? אלא אלו אבותן קראו אותן בשמן אבל יצחק הקב"ה קראו יצחק שנאמר "וְקָרָאתָ אֶת-שְׁמוֹ יִצְחָק" (מנחת יהודה), ועוד ד' נקראו עד שלא נולדו ואלו הן: יצחק וישמעאל, יאשיהו, ושלמה (ירושלמי ברכות פ"א ה"ו).

~ מאוסה היא הערלה

<BIG><SMALL><B>"וְאַבְרָהָם בֶּן-תִּשְׁעִים וָתֵשַׁע שָׁנָה בְּהִמּלוֹ בְּשַׂר עָרְלָתוֹ" (יז, כד).</B></SMALL></BIG>

   רבי אלעזר בן עזריה אומר מאוסה היא הערלה שנתגנו בה הרשעים שנא' "כִּי כָל-הַגּוֹיִם עֲרֵלִים", רבי יוסי אומר גדולה מילה שדוחה את השבת החמורה, רבי ישמעאל אומר גדול המילה שנכרתו בעליה שלש עשרה בריתות, רבי יהושע בן קרחה אומר גדולה מילה שלא נתלה לו למשה הצדיק עליה אפילו מלא שעה, רבי נחמיה אומר גדולה מילה שדוחה את הנגעים, רבי אומר גדולה מילה שכל המצות שעשה אברהם אבינו לא נקרא שלם עד שמל שנאמר "הִתְהַלֵּךְ לְפָנַי וֶהְיֵה תָמִים", ד"א גדולה מילה שאלמלא היא לא ברא הקב"ה את עולמו שנאמר (ירמיה לג, כה) "כּה אָמַר ה' אִם-לֹא בְרִיתִי יוֹמָם וָלָיְלָה חֻקּוֹת שָׁמַיִם וָאָרֶץ לֹא-שָׂמְתִּי" (נדרים לב). ושואלת הגמ' (שבת קח) מניין למילה שבאותו מקום אלא שנאמר כאן ערלתו ונאמר להלן ערלתו (גבי נטיעה – ויקרא יט) מה להלן דבר שעושה פרי אף כאן דבר שעושה פרי.

   וכתב מרן הרב עובדיה יוסף שליט"א (הליכות עולם ח' ו ע"מ רכ) בשר אדם אסור לאוכלו מן התורה, ונשים עקרות שבולעות ערלת התינוק אחר הברית, משום סגולה, כדי להכנס בהריון, יש למחות בהן,ע"ש.  

<BIG><SMALL><B>"בְּעֶצֶם הַיּוֹם הַזֶּה נִמּוֹל אַבְרָהָם וְיִשְׁמָעֵאל בְּנוֹ" (יז, כו).</B></SMALL></BIG>

   בא וראה כיון שנמול אברהם יצא מקליפת הערלה ונכנס בברית קודש וכשנתגלתה העטרה ע"י הפריעה נתעטר בעטרה הקדושה שהיא סוד עטרת היסוד דא"ז ונכנס בברית שהעולם עומד עליו, ואז נתקיים העולם בזכותו שהרי בזכות ברית המילה העולם קיים!, ע"כ. 

   וכן אמר רבי שמעון (מתוק מדבש על הזהר וארא ע"מ שלו) אוי על הזמן ההוא שנולד לפי ששרה נתעכבה מלהוליד בנים, ודע ארבע מאות שנה עומד הממונה של בני ישמעאל ומבקש ושואל לפני הקב"ה: מי שנימול יש לו חלק בשמך? אמר לו כן, אמר לו והרי ישמעאל שנימול למה אין לו חלק בך כיצחק, אמר לו הקב"ה, יצחק נימול כראוי וכתיקונו דהיינו מילה ופריעה, וישמעאל אינו כן כי לא עשו לו פריעה, וכן בני ישמעאל הנימולים לא עושים פריעה, ולא עוד אלא בני ישראל מתדבקים בי כראוי שנימולים לשמונה ימים, ובני ישמעאל רחוקים ממני עד הרבה ימים כי לא נמולים אלא כשהם בן י"ג שנה, ובשביל להפיס דעתו של הממונה על בני ישמעאל, הרחיק את בני ישמעאל מדבקות העליון ונתן להם חלק למטה בארץ הקדושה בשביל המילה שבהם, ועתידים בני ישמעאל לשלוט בארץ הקדושה זמן רב כשהיא ריקה בלא שלימות של פרעה, והם יעכבו לבני ישראל מלחזור למקומם עד שיושלם זכות המילה של בני ישמעאל, ועתידים בני ישמעאל לעורר מלחמות חזקות בעולם, ויתאספו בני אדום עליהם למלחמה, ויעוררו ויערכו מלחמות עם בני ישמעאל, אחת על הים ואחת על היבשה ואחת סמוך לירושלים, וימשלו אלו באלו וארץ הקדושה לא תמסר לבני אדום, ובזמן ההוא יתעורר עם אחד מסוף העולם ויבוא על רומי הרשעה, ויעשה בה מלחמה שלשה חדשים, ויתאספו שם עמים רבים ויפלו הרומיים בידיהם, עד שיתאספו עליה כל בני אדום מכל קצוי העולם, ואז יצילו עצמם מיד שאר האומות, ואז יתעורר הקב"ה עליהם וישמיד את בני ישמעאל ממנה, וישבור כל הכחות של שרי האומות של מעלה, ולא ישאר כח לשום שר של מעלה על איזה עם שבעולם, אלא כחם של ישראל לבדם שהוא הקב"ה.

       

	

@ פרשת וירא

~ ביקור חולים

<BIG><SMALL><B>"וַיֵּרָא אֵלָיו ה' בְּאֵלֹנֵי מַמְרֵא וְהוּא ישֵׁב פֶּתַח-הָאהֶל כְּחֹם הַיּוֹם" (יח, א).</B></SMALL></BIG>

   אומרת לנו הגמ' הקדושה מכאן שממידת הקב"ה לבקר חולים (סוטה יד). וכותב מר"ן בש"ע (יורה דעה סי' שלה, סע' א) מצוה לבקר חולים אפי' הגדול ילך לבקר הקטן ואפילו כמה פעמים ביום ואפילו בן גילו וכל המוסיף ה"ז משובח ובלבד שלא יטריח לו, והמבקר את החולה לא ישב ע"ג מטה ולא ע"ג כסא ולא ע"ב ספסל, אלא מתעטף ויושב לפניו שהשכינה למעלה מראשותיו. (הגה) ודווקא כשהחולה שוכב על הארץ שהיושב גבוה ממנו, אבל כששוכב על המטה מותר לישב על כסא וספסל!, ע"כ. וכן מי שנחלה בחולי פנימי, חייב להתנהג ע"פ דרך הטבע וללכת אל הרופא, ולהתנהג כפי הוראת הרופאים, אלא שיתלה בטחונו בה' יתברך. והמונע עצמו מללכת לרופא, הרי זה מתחייב בנפשו. (ילקוט יוסף אבלות סי' א).

   ודעו כי עיקר מצות ביקור חולים זה שיבקש עליו רחמים, ואם ביקר ולא ביקש לא קיים המצוה (הבית היהודי), ומסופר (נדרים מ) באחד מתלמידי ר' עקיבא שחלה, לא נכנסו חכמים לבקרו ונכנס ר' עקיבא לבקרו ובשביל שכיבדו וריבצו לפניו חיה א"ל רבי החייתני. יצא ר' עקיבא ודרש כל מי שאין מבקר חולים כאילו שופך דמים. ד"א "כְּחֹם הַיּוֹם" מאי "כְּחֹם הַיּוֹם"? אמר ר' חמא בר חנינא, אותו היום שלישי למילה היה, הוציא הקב"ה חמה מנרתיקה, כדי שלא יטריח אותו צדיק באורחים (ב"מ פו:).

<BIG><SMALL><B>"וַיִּשָּׂא עֵינָיו וַיַּרְא וְהִנֵּה שְׁלשָׁה אֲנָשִׁים נִצָּבִים עָלָיו וַיַּרְא וַיָּרָץ לִקְרָאתָם מִפֶּתַח הָאהֶל וַיִּשְׁתַּחוּ אָרְצָה" (יח, ב).</B></SMALL></BIG>

   ואנשים אלו מלאכים היו, שהם המלאך מיכאל שבא לבשר את שרה, רפאל שבא לרפאות את אברהם וגבריאל שהלך למהפכה לסדום (ב"מ פו:), ואנו צריכים להתבונן איזו מידות היו לאברהם אבינו שזה היה ליום השלישי למילה וידוע שזה היום הכי כואב ונראה לכאורה תמוה איך הוא מסכן את עצמו בזה שרץ וטרח לכבודם, היכן ונשמרתם מאד לנפשותיכם? אלא יש לומר לעניות דעתי שאברהם אבינו האמין באמונה שלמה שהקב"ה ייתן לו את הכוח לעמוד בזה מאחר שזו מצוה מאוד חשובה וידוע גם מה שאמר ר' אלעזר (פסחים ח:) שלוחי מצוה אינן ניזוקין ועוד שבכלל כל זה היה בשביל להחזיר אותם בתשובה להקב"ה והיה מוכן למסור נפשו על מצוה גדולה כזו, ועוד רואים את מידת הזריזות שבו שלא חשב הרבה אם לקיים את המצוה או לא לקיים וזה כלל גדול בעבודת ה' ובכלל בחיים שהאדם צריך להיות זריז בעבודת ה' ועצלן בעבירות!.

<BIG><SMALL><B>"וַיּאמַר אדוני אִם-נָא מָצָאתִי חֵן בְּעֵינֶיךָ אַל-נָא תַעֲבר מֵעַל עַבְדֶּךָ" (יח, ג).</B></SMALL></BIG>

   קראם כולם אדונים ולגדול אמר "אַל-נָא תַעֲבר", ד"א אמר זאת להקב"ה להמתין לו עד שירוץ ויכניס את האורחים (רש"י). והגמרא (שבת קכז) לומדת מכאן, אמר רב יהודה אמר רב גדולה הכנסת אורחים מקבלת פני השכינה, אמר ר' אלעזר בוא וראה שלא כמדת הקב"ה מדת בשר ודם, מדת בשר ודם אין קטן יכול להגיד לגדול המתן לי עד שאבוא אצלך, ואילו בהקב"ה כתיב "וַיּאמַר אדוני אִם-נָא מָצָאתִי חֵן בְּעֵינֶיךָ אַל-נָא תַעֲבר". ואמר ר' יוחנן גדולה הכנסת אורחים כהשכמת בית המדרש דקתני מפנין אפילו ארבע וחמש קופות של תבן ושל תבואה מפני האורחין ומפני ביטול בית המדרש, רב דימי מנהרדעא אמר יותר מהשכמת בית המדרש דקתני מפני האורחים ברישא, ועוד אמר רב יהודה בר שילא א"ר אסי א"ר יוחנן ששה דברים אדם אוכל פירותיהן בעולם הזה והקרן קיימת לעולם הבא ואלו הן: הכנסת אורחין וביקור חולים וכו'.

<BIG><SMALL><B>"יֻקַּח-נָא מְעַט-מַיִם וְרַחֲצוּ רַגְלֵיכֶם וְהִשָּׁעֲנוּ תַּחַת הָעֵץ" (יח, ד).</B></SMALL></BIG>

   וגם כאן אברהם אבינו ז"ל מלמד אותנו יסוד גדול שהרי למה אמר לשליח להביא "מְעַט-מַיִם" ולא הרבה, אלא רצה ללמד אותנו שאם אנחנו עושים חסד על ידי מישהו אחר שלא נכביד עליו, שאם אתה רוצה לעשות חסד גדול תקום ותעשה אתה בעצמך, ועוד שהאדם ידע שמידה כנגד מידה לא בטלה לעולם שאמר רב יהודה אמר רב כל מה שעשה אברהם למלאכים בעצמו, עשה הקב"ה לבניו בעצמו, וכל מה שעשה על ידי שליח, עשה הקב"ה לבניו ע"י שליח (ב"מ פ"ו:), ועוד תנא דבי רבי ישמעאל בשכר שלש זכו לשלש, בשכר חמאה וחלב זכו למן, בשכר והוא עומד עליהם, זכו לעמוד הענן, בשכר "יֻקַּח-נָא מְעַט-מַיִם" זכו לבארה של מרים (שם), ועוד "וְרַחֲצוּ רַגְלֵיכֶם" כסבור שהם ערביים שמשתחווים לאבק רגליהם והקפיד שלא להכניס ע"ז לביתו.

<BIG><SMALL><B>"וְאֶקְחָה פַת-לֶחֶם וְסַעֲדוּ לִבְּכֶם אַחַר תַּעֲברוּ כִּי-עַל-כֵּן עֲבַרְתֶּם עַל-עַבְדְּכֶם וַיּאמְרוּ כֵּן תַּעֲשֶׂה כַּאֲשֶׁר דִּבַּרְתָּ" (יח, ה).</B></SMALL></BIG>

<BIG><SMALL><B>"וְאֶקְחָה פַת-לֶחֶם" וכתיב "וְאֶל-הַבָּקָר רָץ אַבְרָהָם" א"ר אלעזר, מכאן לצדיקים שעושים הרבה ואומרים מעט (ב"מ פ"ז), א"ר אחא וסעדו לבבכם לא כתוב כאן, אלא "וְסַעֲדוּ לִבְּכֶם" הדא אמרת אין יצה"ר שולט במלאכים, ואמר ר' חיא "לִבְּכֶם" הוא זה שאמרת שאין יצה"ר שולט לעתיד לבוא, "וַיּאמְרוּ כֵּן תַּעֲשֶׂה כַּאֲשֶׁר דִּבַּרְתָּ" זה שהסכימו לעשות כל מה שאברהם אבינו ביקש מפני שידעו את ההלכה (פסחים פו:, ש"ע א"ח סי' קע סע' ה) הנכנס לבית כל מה שיאמר לו בעל הבית יעשה (חוץ מצא), "חוץ מצא" פירש הב"ח שצריך לעשות הכל פרט מלהוציא אותך החוצה לעשות איזה עסק בחוץ.</B></SMALL></BIG>

~ מעלת הזריזות

<BIG><SMALL><B>"וַיְמַהֵר אַבְרָהָם הָאהֱלָה אֶל-שָׂרָה וַיּאמֶר מַהֲרִי שְׁלשׁ סְאִים קֶמַח סֹלֶת לוּשִׁי וַעֲשִׂי עֻגוֹת" (יח, ו).</B></SMALL></BIG>

   אנו רואים שוב את הזריזות שהיה לאברהם ולשרה בהכנסת האורחים ודעו שהזריזות מועיל מאוד לשלום הבית שפעמים שהאדם בא הביתה ומצא את ביתו קצת לא מסודר והאשה לא מסודרת יותר מכולם והוא רוצה לאכול או ללכת ללמוד תורה, אבל הוא יודע שרק אחרי שיהיה סדר בבית וסדר בראש של האשה הוא יצליח לעשות את מבוקשו, אבל אדם בלי תורה כשרואה את כל זה וישר נטפל אל האשה בויכוחים למה זה ככה ולמה זה ככה, והאשה עם כל הבלגן שיש לה בראש תפיל הכל עליו ואז במקום ללמוד תורה ילמד הלכות שלום בית, אבל האדם שעיניו בראשו יתפוס את מידת הזריזות ויסדר את כל הבית במהירות, וינקה את הראש של האשה עם קפה ועוגה ואז יגש ללימודו בישוב הדעת.

   וכן נכון מאוד לנהוג אם אפשר שהלישה והאפיה של הפת בשבת יעשו בערב שבת בבית כדי שהאשה תפריש חלה מן העיסה כדת, ושיעור הקמח שמתחייב בהפרשת חלה הוא אלף חמש מאוד ושישים גרם (הליכות עולם – לך לך), וכן בשבת ויום טוב יבצע מהפת לעצמו פרוסת הכזית ולאשתו כביצה שהוא כנגד ה' כנודע, ואפילו אם נמצא גדול שמיסב על השלחן, לא יתן לו קודם אשתו, ומאחר שכן נהגו על פי הסוד, מסתמא האב מוחל ומכל מקום טוב שהבן יבקש בפירוש את סליחת הוריו על כך, או שיתן לאשתו ולאביו שניהם ביחד, כדי שלא להקדים את אשתו לאביו ולאמו (ילקוט יוסף – כיבוד הורים פרק ה').

<BIG><SMALL><B>"וְאֶל-הַבָּקָר רָץ אַבְרָהָם וַיִּקַּח בֶּן-בָּקָר רַךְ וָטוֹב וַיִּתֵּן אֶל-הַנַּעַר וַיְמַהֵר לַעֲשׂוֹת אתוֹ" (יח, ז).</B></SMALL></BIG>

   אמר רב יהודה אמר רב, "בֶּן-בָּקָר" = אחד, "רַךְ" = שניים, "וָטוֹב" = שלוש, ולמה לי שלשה, באחד מספיק?!, אמר רב חנן בר אבא, כדי להאכילם שלש לשונות בחרדל (ב"מ פו:), 

   "וְאֶל-הַבָּקָר רָץ אַבְרָהָם" היה אפשר לו לשלוח אחד מאנשיו, שהרי בביתו של אברהם י"ח וג' מאות איש חניכיו ילידי ביתו, ולא רצה, אבל הלך הוא בעצמו ובכבודו ובמרוצה לכבוד האנשים, אע"פ שהיה זקן וחלוש במצות המילה, והנה זה עדות זריזותו ומעלתו ונדבת לבו (רבנו בחיי).

<BIG><SMALL><B>"וַיִּקַּח חֶמְאָה וְחָלָב וּבֶן-הַבָּקָר אֲשֶׁר עָשָׂה וַיִּתֵּן לִפְנֵיהֶם וְהוּא עמֵד עֲלֵיהֶם תַּחַת הָעֵץ וַיּאכֵלוּ" (יח, ח).</B></SMALL></BIG>

   ולחם לא הביא לפי שפרסה שרה נדה שחזר לה אורח כנשים אותו היום ונטמאה העיסה (רש"י). "וַיּאכֵלוּ" ואח"כ "ויאמרו אליו" רמז למ"ש אין משיחין בסעודה שמא יקדים קנה לושט (בעל הטורים). ומעשה בר' אליעזר ור' יהושע ור' צדוק שהיו מסובין בבית המשתה של בנו של רבן גמליאל והיה רבן גמליאל עומד ומשקה עליהם, נתן הכוס לר' אליעזר ולא נטלו, נתנו לר' יהושע וקיבלו אמר לו ר' אליעזר, מה זה יהושע אנו יושבין ורבן גמליאל עומד ומשקה עלינו, א"ל מצינו גדול ממנו ששימש, אברהם גדול הדור היה וכתוב בו "וְהוּא עמֵד עֲלֵיהֶם" ושמא תאמרו כמלאכי השרת נדמו לו, לא נדמו לו אלא לערביים, ואנו לא יהיה רבן גמליאל ברבי עומד ומשקה עלינו (קידושין לב:), "וַיּאכֵלוּ" א"ר תנחום בר חניאלי לעולם אל ישנה אדם מן המנהג, שהרי משה עלה למרום ולא אכל לחם, מלאכי השרת ירדו למטה ואכלו לחם (ב"מ פ"ו:).

~ שאלת שלום לאישה

<BIG><SMALL><B>"וַיּאמְרוּ אֵלָיו אַיֵּה שָׂרָה אִשְׁתֶּךָ וַיּאמֶר הִנֵּה בָאהֶל" (יח, ט).</B></SMALL></BIG>

   אע"פ שהיו יודעים, היו שואלים כדרך שמצינו בשכינה שאמר לאדם "אַיֶּכָּה", וכן בבלעם "מִי הָאֲנָשִׁים הָאֵלֶּה עִמָּךְ", וכן ישעיה שהיה יודע שאל כך לחזקיה בשלוחי אויל מרודך וכל זה דרך התחלת הדבור (רשב"ם), ואע"פ שהגמ' (ב"מ פז) אומרת אמר רב יהודה אמר רב יודעים היו מלאכי השרת ששרה אימנו באהל היתה, ואם כן למה שאלו? אלא כדי לחבבה על בעלה, וכל זה דווקא בדרגה שלהם או בדרגה של רב, אבל בדורנו אנו יתמי דיתמי שבודאי לא שייך שנשאל את חברו מה שלום אשתך ואיפה היא, וכבר כתב מר"ן בש"ע (אבן העזר סי' כא סע' ו) אין שואלים בשלום אשה כלל, אפילו ע"י שליח וא"פ ע"י בעלה אסור לשלוח לה דברים שלומים.

<BIG><SMALL><B>"וַיּאמֶר שׁוֹב אָשׁוּב אֵלֶיךָ כָּעֵת חַיָּה וְהִנֵּה-בֵן לְשָׂרָה אִשְׁתֶּךָ וְשָׂרָה שׁמַעַת פֶּתַח הָאהֶל וְהוּא אַחֲרָיו" (יח, י).</B></SMALL></BIG>

   "והוא אחריו" זה ישמעאל (ב"ר). ועוד נדע מזה כלל גדול שאמר רבי אלעזר אמר ר' חנינא (מגילה טו) לעולם אל תהי ברכת הדיוט קלה בעיניך, שאברהם אבינו קיבל את ברכתם ולא אמר בליבו הם ערביים פשוטים שלא ראוי שברכתם תתקבל! והנה זה נתקיים.

<BIG><SMALL><B>"וְאַבְרָהָם וְשָׂרָה זְקֵנִים בָּאִים בַּיָּמִים חָדַל לִהְיוֹת לְשָׂרָה ארַח כַּנָּשִׁים" (יח, יא).</B></SMALL></BIG>

   וכנראה שזה בה לחזק את הניסיון שהם עמדו בו, מפני שהגמרא אומרת (סוכה נב) תנא ליה ההוא סבא כל הגדול מחבירו יצרו גדול ממנו, והנה כאן כתיב הם "זְקֵנִים בָּאִים בַּיָּמִים" והגמ' אומרת (קידושין לב:) "מִפְּנֵי שֵׂיבָה תָּקוּם וְהָדַרְתָּ פְּנֵי זָקֵן" (ויקרא יט, לב) יכול אפילו מפני זקן אשמאי (אשם רשע ועם הארץ) ת"ל זקן ואין זקן אלא חכם, רבי יוסי הגלילי אומר אין זקן, אלא מי שקנה חכמה. וכן תניא רבי ישמעאל ברבי יוסי אומר (שבת קנב) תלמידי חכמים כל זמן שמזקינין חכמה נתוספת בהם שנאמר (איוב יב) "בישישים חכמה ואורך ימים תבונה", ועמי הארץ כל זמן שמזקינין טפשות נתוספת בהן שנאמר (שם) "מסיר שפה לנאמנים וטעם זקנים יקח". 

   ודעו שדרכם של הבריות שכשהם מזקינים הם נחלשים חוץ משלשה דברים, שהם מזקינים מוסיפין גבורה והן: דג, נחש וחזיר (שבת עז:).

<BIG><SMALL><B>"וַיּאמֶר ה' אֶל-אַבְרָהָם לָמָּה זֶּה צָחֲקָה שָׂרָה לֵאמר הַאַף אֻמְנָם אֵלֵד וַאֲנִי זָקַנְתִּי" (יח, יג).</B></SMALL></BIG>

   תנא דבי רבי ישמעאל גדול השלום שאפילו הקב"ה שינה בו שנאמר "וַתִּצְחַק שָׂרָה בְּקִרְבָּהּ וגו' אדנִי זָקֵן" וכתיב "וַיּאמֶר ה' אֶל-אַבְרָהָם לָמָּה זֶּה צָחֲקָה שָׂרָה לֵאמר...וַאֲנִי זָקַנְתִּי" (ב"מ פז), וכותב רבנו בחיי "וַיּאמֶר ה' אֶל-אַבְרָהָם" השליח נקרא בשם השולח, ועל כן קרא הכתוב את המלאך בשם המיוחד, והוא שאמר "הֲיִפָּלֵא מה'", והיה לו לומר ממני אלא שהוא דבר המלאך, וזהו שאמר למועד אשוב כי התופש את שרה למה זה צחקה הוא עצמו אמר "לַמּוֹעֵד אָשׁוּב אֵלֶיךָ".

<BIG><SMALL><B>"וַתְּכַחֵשׁ שָׂרָה לֵאמר לֹא צָחַקְתִּי כִּי יָרֵאָה וַיּאמֶר לֹא כִּי צָחָקְתְּ" (יח, טו).</B></SMALL></BIG>

   רבי יהודה ברבי סימון אמר מעולם לא נזקק הקב"ה להשיח עם אשה אלא עם אותה הצדקת ואף היא ע"י עילה, רבי אבא בר כהנא בשם רבי אידי אמר כמה כרכורים כרכר (גילגולים גלגל) בשביל להשיח עמה (ב"ר), "וַתְּכַחֵשׁ שָׂרָה לֵאמר" מכאן שהנשים פסולות לעדות, ואילולי שאמר הקב"ה לאברהם שהוא נותן בן משרה, לא היתה יולדת שלא האמינה (ילקוט שמעוני).

~ ליווי האורח

<BIG><SMALL><B>"וַיָּקֻמוּ מִשָּׁם הָאֲנָשִׁים וַיַּשְׁקִפוּ עַל-פְּנֵי סְדם וְאַבְרָהָם הלֵךְ עִמָּם לְשַׁלְּחָם" (יח, טז).</B></SMALL></BIG>

   כל השקפה שבמקרא לרעה חוץ מ"הַשְׁקִיפָה מִמְּעוֹן קָדְשְׁךָ" (דברים כו, טו) שגדול כוח מתנות עניים שהופך מדת הרוגז לרחמים (רש"י), ועוד "וַיָּקֻמוּ מִשָּׁם הָאֲנָשִׁים" מאותה סעודה שהכין להם אברהם וזכה על ידם, אע"פ שהיו מלאכים שאין צריכים לאכול, עכ"ז זכה על ידם ונחשב לו כקרבן לגבוה, ועל כן מכל אותו המאכל שנתן אברהם לפניהם לא נשאר כלום, בשביל כבודו של אברהם וכדי שיזכה על ידם (מתוק מדבש בשם הזהר), וכתב הרמב"ם (הלכות אבל פרק י"ד ה' א-ג) מצות עשה של דבריהם ללוות האורחים וכו', ואלו הן גמילות חסדים שבגופך שאין להם שיעור, אע"פ שכל מצות אלו מדבריהם הרי הן בכלל "וְאָהַבְתָּ לְרֵעֲךָ כָּמוֹךָ". כל הדברים שאתה רוצה שיעשו אותם לך אחרים, עשה אתה אותן לאחיך בתורה ובמצות, שכר הלויה מרובה מן הכל, והוא החוק שחקקו אברהם אבינו ודרך החסד שנהג בה, אמרו חכמים כל שאינו מלוה כאילו שופך דמים, כופין ללוויה כדרך שכופין לצדקה, ובית דין היו מתקנין שלוחין ללוות אדם העובר ממקום למקום, ומורנו ורבנו הרב בנימין שהר שליט"א אומר מפני מה צריך ללוות את האורח מפני שבזמן שהוא מתארח אצלך הוא בורא מלאכים שהם נשארים בבית המארח אלא אם כן הוא מלווה אותם ארבע אמות שאז הם הולכים איתו עד שמגיע למחוז חפצו. 

<BIG><SMALL><B>"כִּי יְדַעְתִּיו לְמַעַן אֲשֶׁר יְצַוֶּה אֶת-בָּנָיו וְאֶת-בֵּיתוֹ אַחֲרָיו וְשָׁמְרוּ דֶּרֶךְ ה' לַעֲשׂוֹת צְדָקָה וּמִשְׁפָּט לְמַעַן הָבִיא ה' עַל-אַבְרָהָם אֵת אֲשֶׁר-דִּבֶּר עָלָיו" (יח, יט).</B></SMALL></BIG>

   כתב רבנו חננאל ז"ל, נעשו דברי האבות בקבלה בלא כתיבה בתורה כמו תורה הכתובה, מכאן אתה למד כי המשנה שהיא סדורה בהגהת אבות לבנים היא קבלה שחייבים לשמור דבריהם כחיוב ד"ת הכתובים שזה וזה שוים, שהרי עשרת הדברות נשמעו מפי הגבורה ונכתבו מפי הנביא ע"ה ושאר התורה נכתבה מפי הנביא וכשם שאין הפרש בין המצות שהן בשמיעה ובין המצות שהן בכתיבה, כך אין הפרש בין המצות שהן בכתיבה ובין המצות שהן בקבלה שהכל שוין (רבנו בחיי), ודרש רבי שמלאי מאי דכתיב (ישעיה לג, טו) "הלֵךְ צְדָקוֹת וְדבֵר מֵישָׁרִים", "הלֵךְ צְדָקוֹת" זה אברהם דכתיב  "כִּי יְדַעְתִּיו לְמַעַן אֲשֶׁר יְצַוֶּה אֶת-בָּנָיו וְאֶת-בֵּיתוֹ אַחֲרָיו וְשָׁמְרוּ דֶּרֶךְ ה'" (מכות כד), ד"א  "צְדָקָה וּמִשְׁפָּט" תניא שלשה סימנים באומת ישראל: רחמנים, ביישנים וגומלי חסדים. גומלי חסדים דכתיב "וְשָׁמְרוּ דֶּרֶךְ ה' לַעֲשׂוֹת צְדָקָה וּמִשְׁפָּט" (יבמות ע"ט).

~ מעשי סדום

<BIG><SMALL><B>"וַיּאמֶר ה' זַעֲקַת סְדם וַעֲמרָה כִּי-רָבָּה וְחַטָּאתָם כִּי כָבְדָה מְאד" (יח, כ).</B></SMALL></BIG>

   ודעו כי העיר סדום היתה עשירה מאוד כי ממנה בא הזהב הטוב ואבנים טובות ומרגליות, והיו מושפעים בכל טוב עד שלא היו צריכים לדאוג לשום דבר ולא היתה עיר ברוכה כמו סדום, אבל בהיותם רשעים היו מושחתים, העבירות שלהם היו המון, אחת מהן זו הזנות והשניה זו שנאת חינם שלהם, שלא היו נותנים לשום אדם לעבור בעירם, והסכמה שלהם היתה לא לקבל לעיר שום אורח, והיו משאירים אותו ברחוב וקצצו את האילנות סביב העיר כדי שאפילו עופות השמים לא יהנו מהם, והכריזו בסדום שכל אדם שיקבל אורח בביתו ויתן לו מזון ישרף. וכשהיה בא איזה עני היו נותנים לו צדקה, אבל חורתים שמם על המטבע, והיו מצוים לכל החנונים שלא למכור לו דבר למאכל, וכך היה מת מרעב ואחרי מותו היה בא כל אחד ונוטל פרוטתו, והיו פושטים אותו לגמרי והיו מתכתשים זה עם זה על בגדיו מי יקחם ובחלק של מי יקבר ערום. וכשבא אורח ורצה לנוח קצת היו משכיבים אותו במטה כזו שאם היה אדם בעל קומה היו משכיבים אותו במטה ארוכה והיו עומדים שלשה אנשים מצד ראשו ושלשה אנשים מצד רגליו והיו מושכים עד שהיה מגיע למדת המטה והיה צווח ולא השגיחו בו (מעם לועז).

<BIG><SMALL><B>"אֵרֲדָה-נָּא וְאֶרְאֶה הַכְּצַעֲקָתָהּ הַבָּאָה אֵלַי עָשׂוּ כָּלָה וְאִם-לֹא אֵדָעָה" (יח, כא).</B></SMALL></BIG>

   אמר רבי אבא בר כהנא מלמד שפתח להם הקב"ה פתח של תשובה שנאמר "אֵרֲדָה-נָּא.. וְאִם-לֹא אֵדָעָה" אודיע בהן מידת הדין בעולם. אמר ר' לוי אפילו אני מבקש לשתוק, דינה של נערה אינו מניח אותי לשתוק. מעשה בשתי נערות שירדו לשתות ולמלאת מים, אמרה אחת לחברתה למה פניך חולניות, אמרה לה כלו מזונותיה וכבר היא נוטה למות, מה עשתה, מילאה את הכד קמח והחליפו, נטלה זו מה שביד זו וכיון שהרגישו בה נטלוה ושרפו אותה, אמר הקב"ה, אפילו אני מבקש לשתוק, דינה של נערה זו, אינו מניח אותי לשתוק, זה הוא שכתוב "הַכְּצַעֲקָתָהּ", הכצעקתם אינו אומר אלא "הַכְּצַעֲקָתָהּ" ואיזו, זו דינה של נערה (ב"ר). וכן למד לדיינים שלא יפסקו דיני נפשות אלא בראיה (רש"י).

~ לנצל את הרגע

<BIG><SMALL><B>"וַיִּגַּשׁ אַבְרָהָם וַיּאמַר הַאַף תִּסְפֶּה צַדִּיק עִם-רָשָׁע" (יח, כג).</B></SMALL></BIG>

   ראה אברהם אבינו ז"ל שהקב"ה פתח לו פתח בזה שהתחיל לדבר איתו ועל זה אברהם נשען בזה שהוא מתחיל ל"התווכח" עם הקב"ה שאם לא כך, מדוע אברהם אבינו אחרי שהקב"ה אמר שהוא ירד לראות מה קורה בסדום שבשביל להשמיד אותה (ראה פסוק לפני), מדוע אברהם  מתחיל להתפלפל איתו יש כך ויש כך צדיקים, וכי הוא ח"ו מהרהר אחר הקב"ה, אלא הוא לימד אותנו כלל גדול שאתה רואה שיש זמן טוב ומקום טוב להציל עוד כמה צדיקים ולעשות עוד כמה מצוות תנצל את הזמן הזה, ואם נשאל אז למה הקב"ה לא עשה את זה בעצמו אפשר להגיד לעניות דעתי שהקב"ה רצה לגדל את שמו של אברהם ולהרבות לו זכויות ובדומה לזה מצאנו גם כן אצל משה רבנו דכתיב (שמות לב, י) "וְעַתָּה הַנִּיחָה לִּי וְיִחַר-אַפִּי בָהֶם" פירש רש"י בשם מדרש רבה, פתח לו כאן פתח והודיעו שהדבר תלוי בו שאם יתפלל עליהם לא יכלם. ולצערנו הרב פעמים שאתה מוצא את הזמנים האלה בניחום אבלים, או בהשכרות לנפטרים ועל כן ננצל את הזמן הזה במיוחד לזיכוי הרבים!

~ בשבח הענווה

<BIG><SMALL><B>"וַיַּעַן אַבְרָהָם וַיּאמַר הִנֵּה-נָא הוֹאַלְתִּי לְדַבֵּר אֶל-ה' וְאָנכִי עָפָר וָאֵפֶר" (יח, כז).</B></SMALL></BIG>

   וכבר הייתי ראוי להיות עפר על ידי המלכים ואפר ע"י נמרוד לולי רחמיך אשר עמדו לי (רש"י). ואמר רבא מפני מה אמרה תורה הבא עפר לסוטה זכתה יוצא ממנה בן כאברהם אבינו שכתוב בו "עָפָר וָאֵפֶר", לא זכתה תחזור לעפרה. דריש רבא בשכר שאמר אברהם אבינו "וְאָנכִי עָפָר וָאֵפֶר" זכו בניו לשתי מצות: אפר פרה ועפר סוטה. ויש גם עפר כיסוי הדם! (סוטה יז). ונדע כי הענוה מעלה גדולה ונכבדת היא להגיע על ידה אל כל שאר מעלת המצות, שכן מצינו שה' מתנהג בענוה עם בריותיו, שכך אמרו באגדה בשבעה מקומות מצינו שהושווה הקב"ה לחבורות הנמוכים ועוד אמרו חז"ל כל מקום שאתה מוצא גדולתו של הקב"ה שם אתה מוצא ענותנותו, דבר זה כתוב בתורה ושנוי בנביאים ומשולש בכתובים (מעם לועז ספר שופטים ו). ועוד אמר הקב"ה לישראל חושקני בכם שאפילו בשעה שאני משפיע לכם גדולה, אתם ממעטים עצמכם לפני, נתתי גדולה לאברהם, אמר "וְאָנכִי עָפָר וָאֵפֶר" וכו' (חולין פט).

~ "ואינו נכנס לדברי חברו"

<BIG><SMALL><B>"וַיֵּלֶךְ ה' כַּאֲשֶׁר כִּלָּה לְדַבֵּר אֶל-אַבְרָהָם וְאַבְרָהָם שָׁב לִמְקמוֹ" (יח, לג).</B></SMALL></BIG>

   מכאן ילמד האדם שלא דרך ארץ ללכת מתי שמדברים איתו, אלא ימתין לסוף הדיבור וילך ובמיוחד התלמיד לרב כמו שראינו כאן שאברהם שב למקומו בסוף הדיבור. ותניא לעולם אל יפטר אדם מרבו ומחברו אלא אם כן נוטל ממנו רשות, ולמדין אנו דרך ארץ מן המקום שנאמר "וַיֵּלֶךְ ה' כַּאֲשֶׁר כִּלָּה לְדַבֵּר אֶל-אַבְרָהָם", כביכול שאמר לו הרי אני נפטר ממך. וכותב בספר בענף עץ אבות (ע"מ שמה) גלוי וידוע היה לפני המקום שלא היו מצויים בסדום אפילו שלשה או חמישה צדיקים אז למה נתן לאברהם אבינו להתפלל על אנשי סדום, שהיה אומר אולי ימצאו חמישים צדיקים וכו' ואולי ארבעים, ואולי שלשים, ואולי עשרים, ואולי עשרה, אלא המתין הקב"ה שסיים את דבריו, לקיים את המשנה באבות (ה, ז) שבעה דברים בגולם ושבעה בחכם, חכם אינו מדבר לפני מי שגדול ממנו בחכמה ובמנין, ואינו נכנס לדברי חברו וכו'. וכן כתב בספר "ואין למו מכשול" (ה, ד) אם החכם נגש לדבר עמו יש לעמוד עד לאחר שיסיים החכם את דבריו, וישנם כאלה שיושבים בשעה שהרב עומד ומדבר עימהם, ויש להעיר להם על כך.

<BIG><SMALL><B>"וַיָּבאוּ שְׁנֵי הַמַּלְאָכִים סְדמָה בָּעֶרֶב וְלוֹט ישֵׁב בְּשַׁעַר-סְדם וַיַּרְא-לוֹט וַיָּקָם לִקְרָאתָם וַיִּשְׁתַּחוּ אַפַּיִם אָרְצָה" (יט, א).</B></SMALL></BIG>

   כיון שנתחיבו אמר הקב"ה למלאכים צאו והשחיתוה, עמדו ועשו שליחות בוראן שנאמר "וַיָּבאוּ שְׁנֵי הַמַּלְאָכִים סְדמָה" (תנחומא), "וַיָּבאוּ שְׁנֵי וגו'" קראם עתה מלאכים ויתכן לפרש על דרך הפשט מה שקראם פעם אנשים ופעם מלאכים כי כאשר משתלחים לבני אדם והם משתדלים בענייניהם יזכירם בלשון אנשים ואחר שעשו שליחותם יזכירם בלשון מלאכים כי חזרו למעלה הראשונה. "וַיַּרְא-לוֹט וַיָּקָם וגו'", אברהם ראה אותם מרחוק כי בבוקר היה כחם היום ולפיכך אמר "וַיָּרָץ לִקְרָאתָם", אבל לוט לא ראה אותם עד שהיו קרובים אליו כי בערב באו שנאמר "סְדמָה בָּעֶרֶב" ולפיכך אמר "וַיָּקָם" (רבנו בחיי), ואמר רבי תנחומא אמר רבי לוי, אברהם שהיה כוחו יפה נדמו לו בדמות אנשים (כחו היה יפה להשגת מראות אלקים אז זה לא היה מיוחד בעיניו אלא כאנשים) אבל לוט על ידי שהיה כוחו רע נדמו לו בדמות מלאכים (לא היה רגיל בנבואה, נדמו לו כמלאכים). "וְלוֹט ישֵׁב" אותו היום מנוהו ארכי דינים, חמשה ראשי דינים היו בסדום, קץ שקר, רב שקר, רב מסטידין, רב נבל, וקלה פינדר, לוט היה ארכי הדינים שבכולן (ראש הדיינים) (ב"ר).

<BIG><SMALL><B>"וַיּאמֶר הִנֶּה נָּא-אדוני סוּרוּ נָא אֶל-בֵּית עַבְדְּכֶם וְלִינוּ וְרַחֲצוּ רַגְלֵיכֶם וְהִשְׁכַּמְתֶּם וַהֲלַכְתֶּם לְדַרְכְּכֶם וַיּאמְרוּ לּא כִּי בָרְחוֹב נָלִין" (יט, ב).</B></SMALL></BIG>

   וכשראה לוט את המלאכים רץ לקבל פניהם שבהיותו בן אחיו של אברהם למד ממנו לקיים מצות הכנסת אורחים בצנעא. ומפני שהיה לילה העיז לקבלם, כי חשב שאין אדם רואהו, ויש אומרים שראה את דמות אברהם עמיהם, וישתחו אפים ארצה, אמר להם דעו שאנשי העיר הזאת רעים מאוד, אע"פ שאני דיין עליהם, אני מפחד מהם שכבר שרפו את בתי על שהחייתה עני אחד, ולכן איני רוצה שתכנסו לביתי מהרחוב, אלא תלכו כמה פסיעות ותכנסו לביתי מצד אחר. "כִּי בָרְחוֹב נָלִין" יש אומרים שכך אמרו בלילה הזה נלין בביתו של אברהם הפתוח לאורחים, כמו הרחוב.

~ מלאכים כתלמידי חכמים

<BIG><SMALL><B>"וַיִּפְצַר-בָּם מְאד וַיָּסֻרוּ אֵלָיו וַיָּבאוּ אֶל-בֵּיתוֹ וַיַּעַשׂ לָהֶם מִשְׁתֶּה וּמַצּוֹת אָפָה וַיּאכֵלוּ" (יט, ג).</B></SMALL></BIG>

   וכנראה שהבין לוט מהי המעלה של המכבד אורחים, ובפרט שהם שליחים של הקה"ב שדינם כת"ח, וכבר אמר רבי ברכיה, הרוצה לנסך יין ע"ג המזבח ימלא גרונם של ת"ח (יומא עא), וכן אמר רבי יוחנן וריש לקיש בזמן שבית המקדש קיים מזבח מכפר על אדם, עכשיו שולחנו של אדם מכפר עליו (חגיגה כז – רש"י). וידע לוט את המשנה (אבות א, ד) יוסי בן יועזר איש צרדה ויוסי בן יוחנן איש ירושלים קבלו מהם, יוסי בן יועזר איש צרדה אומר יהי ביתך בית ועד לחכמים. וכן אמר ר' יוסי בר' חנינא משום רבי אליעזר בן יעקב כל המארח ת"ח בתוך ביתו ומהנהו מנכסיו מעלה עליו הכתוב כאילו מקריב תמידין (ברכות י:).

~ מעשי סדום

<BIG><SMALL><B>"וַיִּקְרְאוּ אֶל-לוֹט וַיּאמְרוּ לוֹ אַיֵּה הָאֲנָשִׁים אֲשֶׁר-בָּאוּ אֵלֶיךָ הַלָּיְלָה הוֹצִיאֵם אֵלֵינוּ וְנֵדְעָה אתָם" (יט, ה).</B></SMALL></BIG>

   ומכאן נלמד איזה עזות פנים היתה להם, עד כדי כך שרצו לעשות איתם משכב זכור (בר מינן) ואהבו מאוד את הזימה והניאוף רחמנא ליצלן, שמי שהיה מכה לאשת חברו ומחמת זה הפילה את הולד, אמרו לו תן אשתך אלי וישכב עמה עד שתהיה מעוברת, וכן היו רשעים, שמי שחתך אוזן חמור של חברו, אמרו לו תנו לו החמור עד שתצמח אוזנו (וזה ודאי שקר, כי לעולם אי אפשר שתצמח אוזנו. מהרש"א). וכן מי שעשה לחברו פצע אמרו לו תן לו שכר שלקח ממך דם, ופעם אחת נזדמן אליעזר עבד אברהם לסדום ופצעוהו, בא לדין לפני הדיין, אמר לו תן לו שכרו כי לקח ממך דם, לקח אליעזר מקל ופצע את הדיין, אמר הדיין לאליעזר, מה זה שאתה עושה? אמר לו, השכר שאתה צריך לתת לי בעד שלקחתי דם ממך זה השכר, תן לאיש הזה שלקח מאתי דם, וכספי ישאר במקומו, ע"ש (סנהדרין קט:). והנה ראינו מקרה מזעזע כזה גם בגבעה של בני בנימין דכתיב (שופטים יט, כב) "הֵמָּה מֵיטִיבִים אֶת-לִבָּם וְהִנֵּה- אַנְשֵׁי הָעִיר אַנְשֵׁי בְנֵי-בְלִיַּעַל נָסַבּוּ אֶת-הַבַּיִת מִתְדַּפְּקִים עַל-הַדָּלֶת וַיּאמְרוּ אֶל-הָאִישׁ בַּעַל הַבַּיִת הַזָּקֵן לֵאמר הוֹצֵא אֶת-הָאִישׁ אֲשֶׁר-בָּא אֶל-בֵּיתְךָ וְנֵדָעֶנּוּ" ואנו צריכים לדעת שכל זה בגלל שאין רב במקום כדכתיב בתחילת הפרק (שם  יט, א) "וַיְהִי בַּיָּמִים הָהֵם וּמֶלֶךְ אֵין בְּיִשְׂרָאֵל". ומכן תדע כל קהילה לשים עיליה רב ושוטר לבל יכרו דברים כאלו.

~ חסיד שוטה

<BIG><SMALL><B>"הִנֵּה-נָא לִי שְׁתֵּי בָנוֹת אֲשֶׁר לֹא-יָדְעוּ אִישׁ אוֹצִיאָה-נָּא אֶתְהֶן אֲלֵיכֶם וַעֲשׂוּ לָהֶן כַּטּוֹב בְּעֵינֵיכֶם רַק לָאֲנָשִׁים הָאֵל אַל-תַּעֲשׂוּ דָבָר כִּי-עַל-כֵּן בָּאוּ בְּצֵל קרָתִי" (יט, ח).</B></SMALL></BIG>

   ומכאן נלמד שמי שרוצה לקיים מצוה, צריך לזכור שהיא לא תהיה על חשבון אחרים, ולכן אם אתה רוצה להכניס אורחים, תבדוק קודם מה קורה אצלך בבית, אם זה לא יפריע למשפחה, אם זה צנוע עכשיו להכניס אורחים, אם יש בנות קטנות בבית, שפעמים זה יכול לצאת שכרו בהפסדו. וכך גם האשה שתרצה להביא אורחת, טוב שהבעל לא יהיה בבית, וחס ולילה לארח "עני" לבד בבית שהיא לא מכירה אותו וקרו מקרים מעולם, וכן הגמרא אומרת (סוטה כא:) איזהו חסיד שוטה? כגון שטבעה אשה בים והוא אומר: לא דרך ארץ להסתכל עליה, וכך היה לוט חסיד שוטה, שבעבור הכנסת אורחים, רצה למכור את בנותיו לזנות בר מינן. ועל כן אנו נדע איך להתדבק ברבנים הקדושים ולא נהיה פרושים מתי שלא צריך וחסידים מתי שלא צריך. והנה בדומה לזה ראינו גם ב"פילגש בגבעה" דכתיב (שופטים יט, כד) "הִנֵּה- בִתִּי הַבְּתוּלָה וּפִילַגְשֵׁהוּ אוֹצִיאָה-נָּא אוֹתָם וְעַנּוּ אוֹתָם וַעֲשׂוּ לָהֶם הַטּוֹב בְּעֵינֵיכֶם וְלָאִישׁ הַזֶּה לֹא תַעֲשׂוּ דְּבַר הַנְּבָלָה הַזּאת" והנה ראינו גם שם שהקב"ה מאוד כעס על זה, שנתן לבני ישראל להרוג אותם ובאותו 

היום נפל עשרים וחמישה אלף ומאה איש שולף חרב, וכן בני ישראל נשבעו שלא יתנו את בנותם לבני בנימין (שם כא, א).

<BIG><SMALL><B>"וְאֶת-הָאֲנָשִׁים אֲשֶׁר-פֶּתַח הַבַּיִת הִכּוּ בַּסַּנְוֵרִים מִקָּטן וְעַד-גָּדוֹל וַיִּלְאוּ לִמְצא הַפָּתַח" (יט, יא).</B></SMALL></BIG>

   ולומדים מכאן שאם הקב"ה רוצה להגן על האדם שום דבר לא יעזור לצד הנגדי, ואפילו אם נאמר שהגן עליו בזכות הרצון להכנסת אורחים, או ההתדבקות לצדיק לא יצליח הצד השני לגבור. וכן ראינו גם באלישע (מלכים ב ו, יח) שמלך ארם רצה לתפוס את אלישע הנביא ושלח אליו סוסים וחיל כבד ובכל זאת לא עזר כלום מאחר שהתפלל אלישע שיכה הקב"ה את הגוי הזה, והקב"ה שמע לתפילתו והיכם. בא ללמד שאין תפילת אדם נשמעת ריקם!.

<BIG><SMALL><B>"כִּי-מַשְׁחִתִים אֲנַחְנוּ אֶת-הַמָּקוֹם הַזֶּה כִּי-גָדְלָה צַעֲקָתָם אֶת-פְּנֵי ה' וַיְשַׁלְּחֵנוּ  ה' לְשַׁחֲתָהּ" (יט, יג).</B></SMALL></BIG>

   היה להם לומר כי משחית ה', אבל תלו הפעולה בעצמם ולא זזו משם עד שהודו על כרחם כי אין הדבר תלוי בהם, זהו שהצטרכו לומר "וַיְשַׁלְּחֵנוּ ה' לְשַׁחֲתָהּ", ועל שנתגאו ותלו הדבר בעצמם נדחו ממחיצתם קל"ח שנה, באור זה שלא נשתלחו בשליחותו של הקב"ה עד יעקב שחזרו אליו בשליחותו שנאמר (בראשית כח, יב) "וְהִנֵּה מַלְאֲכֵי אֱלֹהִים" (רבנו בחיי), ואמר ר' יוחנן משום רבי יוסי בן זמרא כל התולה בזכות עצמו תולין לו בזכות אחרים, וכל התולה בזכות אחרים תולין לו בזכות עצמו (ברכות י:). על כן נלמד אנחנו ונתלה בזכות אחרים ונלמד מהטעויות של המלאכים, שאם המלאכים טעו כל שכן שאנחנו יכולים לטעות, והקב"ה אמר בראתי יצה"ר בראתי כנגדו תורה תבלין.

~ כל המתלוצץ יסורים באים עליו

<BIG><SMALL><B>"וַיֵּצֵא לוֹט וַיְדַבֵּר אֶל-חֲתָנָיו לֹקְחֵי בְנתָיו וַיּאמֶר קוּמוּ צְּאוּ מִן-הַמָּקוֹם הַזֶּה כִּי-מַשְׁחִית  ה' אֶת-הָעִיר וַיְהִי כִמְצַחֵק בְּעֵינֵי חֲתָנָיו" (יט, יד).</B></SMALL></BIG>

   "וַיְהִי כִמְצַחֵק" לפי שאמר להם "כִּי-מַשְׁחִית  ה' אֶת-הָעִיר", הזכיר שם של רחמים על כן היה כמצחק  בעיניהם, כי אמרו וכי שם של רחמים ישחית ויחבל, אבל האמת כן הוא כי רשעים מהפכים מדת רחמים למדת הדין (כלי יקר), אבל לפי הפשט חתניו צחקו עליו ואמרו האיך זה אפשרי, ודעו שאומרת לנו הגמרא הקדושה (סנהדרין קג) ארבע כתות לא מקבלות פני שכינה ואחד מהן זה ליצנים, ואומר הרב הח"ח (ספר שמירת הלשון עמ' רסז) אמר ר' אלעזר כל המתלוצץ ייסורין באין עליו שנאמר (ישעיה כח, כב) "וְעַתָּה אַל-תִּתְלוֹצָצוּ פֶּן-יֶחְזְקוּ מוֹסְרֵיכֶם", ועיין בשערי תשובה לרבנו יונה (שער ג, אות קעז) שכתב שאסור להתלוצץ גם בדרך מקרה וארעי ועל החלק הזה הוצרכו החכמים להזהיר לתלמידיהם מפני שרבים נכשלו בו בדרך מקרה, ואם נשאל איך בכל זאת הם (חתניו) נצלו, אז הרמב"ן עונה על זה, שזכותו של לוט היה מציל בנים ובנות וחתנים.

<BIG><SMALL><B>"וַיִּתְמַהְמָהּ וַיַּחֲזִיקוּ הָאֲנָשִׁים בְּיָדוֹ וּבְיַד-אִשְׁתּוֹ וּבְיַד שְׁתֵּי בְנתָיו בְּחֶמְלַת ה' עָלָיו וַיּצִאֻהוּ וַיַּנִּחֻהוּ מִחוּץ לָעִיר" (יט, טז).</B></SMALL></BIG>

   מרוב תשוקה לממונו היה הולך ואוסף וכן מחמת צער לא ידע מה להניח ומה ליקח, והיה כמוכה רעם שלא היה יכול להזיז יד ורגל, ובא מלאך מיכאל וי"א גבריאל ולקחם והניחם מחוץ לעיר ואמר להם: גם אתם ראויים להיספה עמהם כי יש לכם חלק במעשיהם הרעים, אבל עליך להודות לדודך אברהם שבזכותו אתם ניצולים, כי בהיותו במצרים שמרת לו אמונים וכשאמר על שרה שהיא אחותו שתקת ולא גילית שהיא אשתו ובגלל אותה זכות אתה ניצל (מעם לועז), "בְּחֶמְלַת ה' עָלָיו" לא בזכותו, רק בחמלת האל וברחמיו הרבים או יאמר שהחזיקו בו למהר להוציאם בעוד החמלה עליו, פן יצא הקצף מלפני ה' ויספה, (רמב"ן).

<BIG><SMALL><B>"וַיְהִי כְהוֹצִיאָם אתָם הַחוּצָה וַיּאמֶר הִמָּלֵט עַל-נַפְשֶׁךָ אַל-תַּבִּיט אַחֲרֶיךָ וְאַל-תַּעֲמד בְּכָל-הַכִּכָּר הָהָרָה הִמָּלֵט פֶּן-תִּסָּפֶה" (יט, יז).</B></SMALL></BIG>

   ואפשר שאמרו לו לא להסתכל מאחוריו מפני שמאחר ואנשי סדום הרגו את בתו ורצו להרע לו כשהמלאכים היו אצלו, והכירם לוט שהיו אנשים רשעים, פחדו המלאכים שלוט יסתכל עליהם וישמח בלבו על נפילתם, שאמר על זה שמואל הקטן (אבות ד, יט) בנפל אויבך אל תשמח ובכשלו אל יגל לבך פן יראה ה' ורע בעיניו והשיב מעליו אפו, ופירש הרמב"ן כי הראות באויר הדבר ובכל החיילים הנדבקים, יזיק מאוד וידביקם, וכן המחשבה בהם ולכן יסגר האיש המצורע וישב בדד (ויקרא יג, מו), וכן נשוכי חיות השוטות ככלב השוטה וזולתו, כאשר יראו המים וכל מראה יחזו בהם דמות המזיק וישתטו וימותו, כמו שאמרו במס' יומא (פד), והזכירוהו אנשי הטבע, ולכן היתה אשתו של לוט נציב מלח, כי באותה המכה במחשבתה כאשר ראתה גפרת ומלח היורד עליהם מן השמים ודבקה בו, ובפרקי דרבי אליעזר (כה) כענין הזה, אמרו להם אל תביטו לאחוריכם שהרי ירדה שכינתו של הקב"ה להמטיר על סדום ועל עמורה גפרית ואש, עירית אשתו של לוט נמכרו רחמיה על בנותיה הנשואות בסדום, והביטה לאחוריה לראות אם הולכות הן אחריה וראתה אחורי השכינה ונעשית נציב מלח. וכן מטעם זה נסתתר נח בתיבה שלא יסתכל בשעה שהדין נעשה בעולם (זהר).

~ מה עניין אש וגופרית ?

<BIG><SMALL><B>"וה' הִמְטִיר עַל-סְדם וְעַל-עֲמרָה גָּפְרִית וָאֵשׁ מֵאֵת ה' מִן-הַשָּׁמָיִם" (יט, כד).</B></SMALL></BIG>

   כך דרכו של השי"ת להיפרע מן הרשעים כמו שראינו אצל פרעה שהקב"ה נתן לו את מכת הברד דכתיב (שמות ט, כד) "וַיְהִי בָרָד וְאֵשׁ מִתְלַקַּחַת בְּתוֹךְ הַבָּרָד כָּבֵד מְאד אֲשֶׁר לֹא-הָיָה כָמהוּ בְּכָל-אֶרֶץ מִצְרַיִם מֵאָז הָיְתָה לְגוֹי" וכן ראינו אצל יהושע (יהושע י, יא) שחמשת המלכים רצו להלחם עם יהושע אז הקב"ה שלח להם אבנים גדולות (ברד) מן השמים. "אש וגפרית" אמר ר' יודן מפני מה אדם מריח ריח גפרית ונפשו סולדת עליו, למה שהיא ידועת שהיא נידונת בה לעתיד לבוא (ב"ר), ועוד הדין שעשה הקב"ה במבול וכן הדין של סדום שניהם היו דינים של גיהנם שבשניהם נדונו בב' דינים באש ובמים, הגפרית היתה מצד המים של מעלה, כי הגפרית הם מים עכורים נקשרים, ומי  טבריה יוכיחו שריח גפרית להם. והאש מצד אש של מעלה ולכך אמר ר' יהודה לר' יצחק הדין של רשעי הגיהנם הוא י"ב חודשים, ששה חודשים באש וששה חודשים במים קרים כשלג. (מתוק מדבש על הזהר), וכתב בספר אבותינו (עמ' צד) שנים עשר אלף מלאכי חבלה ירדו לסדום והחריבוה כהרף עין.

<BIG><SMALL><B>"וַיַּהֲפךְ אֶת-הֶעָרִים הָאֵל וְאֵת כָּל-הַכִּכָּר וְאֵת כָּל-ישְׁבֵי הֶעָרִים וְצֶמַח הָאֲדָמָה" (יט, כה).</B></SMALL></BIG>

   רבי לוי בשם רבי שמואל בר נחמן חמשת הכרכים הללו היו יושבות על צור אחד, שלח מלאך את ידו והפכן, אמר רבי יהושע בן לוי עד עכשיו אם יקלט אדם מטר מאוירו של סדום ויתן בערוגה אינה מצמחת (ב"ר).

~ בשבח התפילה

<BIG><SMALL><B>"וַיַּשְׁכֵּם אַבְרָהָם בַּבּקֶר אֶל-הַמָּקוֹם אֲשֶׁר-עָמַד שָׁם אֶת-פְּנֵי ה'" (יט, כז).</B></SMALL></BIG>

   תניא אברהם תיקן תפילת שחרית שנאמר "וַיַּשְׁכֵּם אַבְרָהָם בַּבּקֶר אֶל-הַמָּקוֹם אֲשֶׁר-עָמַד שָׁם" ואין עמידה אלא תפילה שנאמר (תהילים קו, ל) "וַיַּעֲמד פִּינְחָס וַיְפַלֵּל" (ברכות כו:), ואפשר לומר לעניות דעתי שמאחר שאברהם יצחק ויעקב תקנו את התפילות והתמידו בם בתדירות שאפילו כשנפטרו אליהו הנביא בא מידי חודש והעמיד אותם מקבורתם ורחץ ידם בשביל שיתפללו והחזירם לישון (ב"מ פה:), וכותב מרן בש"ע (או"ח סי' א סע' א) יתגבר כארי לעמוד בבוקר לעבודת בוראו שיהא הוא מעורר השחר, וכותב הרמ"א "שִׁוִּיתִי ה' לְנֶגְדִּי תָמִיד" הוא כלל גדול בתורה ובמעלות הצדיקים אשר הולכים לפני ה', כי אין ישיבת האדם ותנועותיו ועסקיו והוא לבדו בביתו כישיבתו ותנועותיו ועסקיו והוא לפני מלך גדול, ולא דבורו והרחבת פיו כרצונו, ולא יתבייש מפני בני אדם המלעיגים עליו בעבודת השי"ת, גם בהצנע לכת ובשכבו על משכבו ידע לפני מי הוא שוכב ומדי כשיעור משנתו יקום בזריזות לעבודת בוראו יתברך ויתעלה!.

<BIG><SMALL><B>"וַיְהִי בְּשַׁחֵת אֱלֹהִים אֶת-עָרֵי הַכִּכָּר וַיִּזְכּר אֱלֹהִים אֶת-אַבְרָהָם וַיְשַׁלַּח אֶת-לוֹט מִתּוֹךְ הַהֲפֵכָה בַּהֲפךְ אֶת-הֶעָרִים אֲשֶׁר-יָשַׁב בָּהֵן לוֹט" (יט, כט).</B></SMALL></BIG>

   והנה נתבונן כמה מעלת הצדיק חשובה, ובפרט בשעת צרה שלוט ניצל בזכות שהקב"ה זכר את אברהם ובזכות מה הקב"ה זכר את אברהם אם לא בזכות תורתו וגמילות חסדיו, שכל העוסק בתורה אין לו לירא ממקטרגים העליונים והמזיקים התחתונים ולא מחלאים רעים שבעולם, לפי שהוא אחוז בעץ החיים שהוא הת"ת שבו שורש התורה, ולומד ממנה כל יום איך להתנהג כי התורה תלמד לאדם ללכת ולהשיג את דרך האמת ומלמדתו עצה איך להינצל מן החטא, ואם חטא, מלמדתו איך לשוב ולבטל הגזרה, כי הגזרה היא מהלכות והתורה שהיא למעלה בת"ת יכולה לבטלה, לפיכך צריך האדם לעסוק בתורה יומם ולילה ולא יסור ממנה לעולמים, אם סר ממנה לגמרי אפילו רק לפי שעה נחשב כאילו פורש מעץ החיים (מתוק מדבש מנפש החיים שער ד' פר' יח), ואמרו חכמים, על לוט ועל אשתו מברכים שתים, על אשתו אומר ברוך דיין האמת, ועל לוט אומר ברוך זוכר את הצדיקים, א"ר יוחנן אפילו בשעת כעסו של הקב"ה זוכר את הצדיקים שנאמר "וַיְהִי בְּשַׁחֵת אֱלֹהִים אֶת-עָרֵי הַכִּכָּר ויזכר אלהים את אברהם" (ברכות נ ד:).

~ עברה לשם שמים

<BIG><SMALL><B>"וַתַּשְׁקֶין אֶת-אֲבִיהֶן יַיִן בַּלַּיְלָה הוּא וַתָּבא הַבְּכִירָה וַתִּשְׁכַּב אֶת-אָבִיהָ וְלֹא-יָדַע בְּשִׁכְבָהּ וּבְקוּמָהּ" (יט, לג).</B></SMALL></BIG>

   בא וראה כי ודאי ראוי היה ללוט שהקב"ה יוציא ממנו ומאשתו בדרך ההיתר ב' אומות הללו, ולמה יצאו ממנו ע"י בנותיו שלא כדרך העולם, אלא כדי לקשר ולדבק ב' אומות אלו במקום הקליפה הראוי להם, לכן סיבב הקב"ה שעמון ומואב יצאו מבנות לוט דרך איסור, כדי שתתחזק הקליפה שבהם ועוד אמרו: הם נעשו ע"י יין המשכר שהוא מכוחות הרעים משמרי היין העליון, וזה היין נזדמן להם בהשגחה עליונה ובאותה המערה באותו לילה כדי שישקו את אביהם ממנו. (מתוק מדבש על הזהר). "וַתָּבא הַבְּכִירָה" א"ר חייא בר אבין אמר ר' יהושע בן קרחה, לעולם יקדים אדם לדבר מצוה (שעשו לשם שמים כדי ליישב את העולם – רבנו בחיי על הפרשה) שבשביל לילה אחד שקדמתה בכירה לצעירה זכתה וקדמתה ארבעה דורות בישראל למלכות (נזיר כג:).

<BIG><SMALL><B>"וַיְהִי מִמָּחֳרָת וַתּאמֶר הַבְּכִירָה אֶל-הַצְּעִירָה הֵן-שָׁכַבְתִּי אֶמֶשׁ אֶת-אָבִי נַשְׁקֶנּוּ יַיִן גַּם-הַלַּיְלָה וּבאִי שִׁכְבִי עִמּוֹ וּנְחַיֶּה מֵאָבִינוּ זָרַע" (יט, לד).</B></SMALL></BIG>

   ודעו שראה לוט שהיו אנשי סדום שטופין בזימה, בחר בסדום להיות עושה כמעשיהן, מנין? שכן הוא אומר להם לאנשי סדום, הנה נאף שתי בנות וגו'. בנוהג שבעולם אדם מוסר עצמו להריגה על בנותיו ועל אשתו והורג או נהרג, וזה מוסר בנותיו להתעלל בהן, אמר לו הקב"ה, חייך לעצמך אתה משמרן, ולבסוף תינוקות של בית רבן משחקין וקורין "וַתַּהֲרֶין שְׁתֵּי בְנוֹת-לוֹט מֵאֲבִיהֶן". אמר רב נחמן מנין שכל מי שהוא להוט אחר בולמוס של עבירה סוף מאכילין אותו מבשרו? מלוט, (תנחומא). ודעו שלא רק היין מזיק אם שותים ממנו לא בכמות הראויה, אלא גם שכל השותה שכר נולדים לו ילדים שעירים (שבת פ:).

<BIG><SMALL><B>"וְהַצְּעִירָה גַם-הִוא יָלְדָה בֵּן וַתִּקְרָא שְׁמוֹ בֶּן-עַמִּי הוּא אֲבִי בְנֵי-עַמּוֹן עַד-הַיּוֹם" (יט, לח).</B></SMALL></BIG>

   דרשו רז"ל אל תקרי מואב אלא מאב, שלא היתה צנועה ופירשה הדבר שנולד מאביה, אבל הצעירה קראתו לשון נקיה בן עמי, ודרוש רז"ל (הוריות י:) אין הקב"ה מקפח שכר שיחה נאה, שאלו בכירה דקראתו מואב, א"ל רחמנא למשה (דברים ב, ט) "אַל-תָּצַר אֶת-מוֹאָב וְאַל-תִּתְגָּר בָּם מִלְחָמָה" מלחמה הוא שלא, הא צעורי צערינהו, ואילו צעירה דקראתו בן עמי, א"ל רחמנא למשה "אַל-תְּצֻרֵם וְאַל-תִּתְגָּר בָּם" כלל ואפי' צער.



~ אשת איש

<BIG><SMALL><B>"וַיָּבא אֱלֹהִים אֶל-אֲבִימֶלֶךְ בַּחֲלוֹם הַלָּיְלָה וַיּאמֶר לוֹ הִנְּךָ מֵת עַל-הָאִשָּׁה אֲשֶׁר-לָקַחְתָּ וְהִוא בְּעֻלַת בָּעַל" (כ, ג).</B></SMALL></BIG>

    ובא המלאך בחלום אל אבימלך בעבור כבוד אברהם וכאן כתוב לקיחה וכן עם פרעה, רק על פרעה וביתו הביא נגעים גדולים ונגעי אבימלך וביתו לא היו כן כי צדיק היה מפרעה (אבן עזרא), "וְהִוא בְּעֻלַת בָּעַל" דעו שלמזלנו זאת היתה שרה שהקב"ה אוהב אותה ומנע את העבירה ממנה שעוון אשת איש חמור עד מאוד לא רק לבועל אלא גם לנבעלת, שמסופר (מנחת יהודה – יחזקאל) על נשמה אחת שנפטרה לעולם הבא ובאה לפני בית דין של מעלה ושאלו אותה מה עשית איסורים מימיך? אמרה לא עשיתי כלום (מרוב בושה) נתנו לה בית דין מכות נמרצות עד שהוכרחה לומר להם ששכבה עם שכנה, שאלו אותה כמה שנים עשתה זאת וענתה להם שנה אחת, ויוסיפו להכות אותה עד שהודתה ששכבה עמו חמש שנים, שאלו אותה כמה פעמים בתוך החמש שנים שכב איתך והיא באמת לא ידעה את המספר, אמר לה האב בית דין כי מאה פעמים שכב איתך ומן השמים המיתו אותך, כדי שלא יבוא עוד בעלך לידי איסור, ועוד שאלו אותה למה עשית זאת אם יש לך בשר היתר, ועלה בדעתה לתרץ תירוצים, וכאשר התחילה לתרץ היכוה שלוחי בית דין העומדים מימינה ומשמאלה ואמרו לה שתקי ואל תדברי שום דבר ופסק דינך הוא לינתן בין המשחיתים מאה שנה. על כן ידע אדם ויוסיף לקח ולא לחינם ר' יוסי בן יוחנן איש ירושלים אומר (אבות א, ה) אל תרבה שיחה עם האשה, באשתו אמרו, קל וחומר באשת חבירו. מכאן אמרו חכמים כל המרבה שיחה עם האשה גורם רעה לעצמו ובטל מדברי תורה וסופו יורש גיהנום. וכתוב בשער הגילגולים (ע"מ סב) שהבא על אשת איש, אשר מיתתו בחנק, מתגלגל ברחיים, שנותנים בהם חיטים, וטוחנים על ידי המים המגלגלים הרחיים, ושם נידונים האיש והאישה ההיא,     

<BIG><SMALL><B>"וַיּאמֶר אֵלָיו הָאֱלֹהִים בַּחֲלֹם גַּם אָנכִי יָדַעְתִּי כִּי בְתָם-לְבָבְךָ עָשִׂיתָ זּאת וָאֶחְשׂךְ גַּם-אָנכִי אוֹתְךָ מֵחֲטוֹ-לִי עַל-כֵּן לֹא-נְתַתִּיךָ לִנְגּעַ אֵלֶיהָ" (כ, ו).</B></SMALL></BIG>

   ויש לשאול למה בפרעה תכף ומיד הקב"ה העניש אותו בנגעים גדולים ובאבימלך לא היה כן? והתשובה כי פרעה שטוף בזימה וניאוף וגלוי לפניו שלא היה מתאפק והיה עושה רצונו ח"ו, ולכן תכף ומיד העניש אותו, אבל אבימלך לא היה שטוף בזימה כל כך ואין צורך לעשות לו כך וז"ש "גַּם אָנכִי יָדַעְתִּי כִּי בְתָם-לְבָבְךָ עָשִׂיתָ זּאת" ולכן "וָאֶחְשׂךְ גַּם-אָנכִי אוֹתְךָ מֵחֲטוֹ-לִי" דהיינו אפילו במחשבה שאין מכיר בה כי אם הקב"ה והראיה ש"עַל-כֵּן לֹא-נְתַתִּיךָ לִנְגּעַ" – מלשון נגעים, "אֵלֶיהָ" פירוש מסיבתה שלא עשיתי לך כפרעה (בנייהו על התורה).

<BIG><SMALL><B>"וַיּאמֶר אַבְרָהָם כִּי אָמַרְתִּי רַק אֵין-יִרְאַת אֱלֹהִים בַּמָּקוֹם הַזֶּה וַהֲרָגוּנִי עַל-דְּבַר אִשְׁתִּי" (כ, יא).</B></SMALL></BIG>

   ודעו שאין לנו כי אם ליראה את ה' הנכבד והנורא כמו שכתב רבנו יונה (שערי התשובה – היראה) והוי ירא מן החכמים כמו שדרש ר' עקיבא (פסחים כב) "אֶת-ה' אֱלֹהֶיךָ תִּירָא" (דברים ו, יג) לרבות תלמידי חכמים והדבק בהם ובדרכים הטובים, ועמוד מפניהם, ואף מפני הזקנים שאינם חכמים ובטל רצונך מפני רצונם, ועוד הרגל תמיד שפתיך דברי יראת שמים, כגון הוי עז כנמר (אבות ה, כד) "סוֹף דָּבָר הַכּל נִשְׁמָע" (קהלת יב, יג), "וְעַתָּה יִשְׂרָאֵל מָה ה' אֱלֹהֶיךָ שׁאֵל מֵעִמָּךְ כִּי אִם-לְיִרְאָה אֶת-ה' וגו'" (דברים י, יב), "מאד מאד הוי שפל רוח" (אבות ד, ד) וכיוצא באלה הרגל על לשונך ואז לא תכשל.

<BIG><SMALL><B>"וַיִּתְפַּלֵּל אַבְרָהָם אֶל-הָאֱלֹהִים וַיִּרְפָּא אֱלֹהִים אֶת-אֲבִימֶלֶךְ וְאֶת-אִשְׁתּוֹ וְאַמְהתָיו וַיֵּלֵדוּ" (כ, יז).</B></SMALL></BIG>

   הבה נתבונן במידות של אברהם שלא מספיק שלא עשה לאבימלך כלום אלא אפילו התפלל עליו שיהיה לו רפואה שלמה. שהגמ' אומרת (ב"ק צב) מניין שהמבקש מחברו מחילה שאם לא מחל לו שהוא אכזרי, שנאמר: "וַיִּתְפַּלֵּל אַבְרָהָם אֶל-הָאֱלֹהִים וַיִּרְפָּא אֱלֹהִים אֶת-אֲבִימֶלֶךְ", וצריך לדעת עבירות שבין אדם לחבירו אין יום הכיפורים מכפר עד שיפייסנו ואפילו אם לא הקניטו אלא בדברים צריך לפייסו ואם אינו  מתפייס בראשונה יחזור וילך פעם שניה ושלישית ובכל פעם יקח אתו שלשה אנשים ואם אינו מתפייס בשלשה פעמים אינו זקוק לו, ואם הוא רבו צריך לילך לו כמה פעמים עד שיתפייס והמוחל לא יהיה אכזרי מלמחול, (או"ח סי' תרו).

~ מפתח לידה ביד הקב"ה

<BIG><SMALL><B>"כִּי-עָצר עָצַר ה' בְּעַד כָּל-רֶחֶם לְבֵית אֲבִימֶלֶךְ עַל-דְּבַר שָׂרָה אֵשֶׁת אַבְרָהָם" (כ, יח).</B></SMALL></BIG>

   "עַל-דְּבַר שָׂרָה" עפ"י דיבורה של שרה (רש"י), ויש לומר לעניות דעתי מה ראתה שרה לומר דבר זה? אלא מאחר שאמר ר' יוחנן (תענית ב) ג' מפתחות בידו של הקב"ה שלא נמסרו ביד שליח ואלו הן: גשמים, חיה, תחיית המתים ומאחר שידעה זאת ביקשה את זה, שזה דבר מאוד מצער ורק הקב"ה יכול לעשות את זה. "בְּעַד כָּל-רֶחֶם" אמרי דבי ר' ינאי אפילו תרנגולת של בית אבימלך לא הטילה ביצתה. ועל כן נתבונן כמה הקב"ה אוהב את הצדיקים ושומר עליהם שאמר ר' אלעזר "כִּי-עָצר עָצַר ה'" שתי עצירות הללו למה? אחת באיש שכבת זרע, שתים באשה שכבת זרע ולידה, במתניתא תנא שתים באיש: שכבת זרע וקטנים, שלשה באשה: שכבת זרע ולידה וקטנים, רבינא אמר שלש באיש: שכבת זרע, קטנים ופי הטבעת, ארבעה באשה: שכבת זרע, קטנים, לידה ופי הטבעת. 

<BIG><SMALL><B>"וה' פָּקַד אֶת-שָׂרָה כַּאֲשֶׁר אָמָר וַיַּעַשׂ ה' לְשָׂרָה כַּאֲשֶׁר דִּבֵּר" (כא, א).</B></SMALL></BIG>

   "וה' פָּקַד" סמך פרשה זו ללמדך שכל המבקש רחמים על חברו והוא צריך לאותו דבר, הוא נענה תחילה שנאמר "וַיִּתְפַּלֵּל וגו'" וסמיך ליה "וה' פָּקַד אֶת-שָׂרָה", שפקדה כבר קודם שרפא את אבימלך (רש"י), ונסמכה פרשה זו לפרשת "כִּי-עָצר עָצַר ה'" להודיע כי השי"ת הוא העוצר והוא הפוקד ואין זולתו (רבינו בחיי), "וה' פָּקַד" בראש השנה נפקדה שרה, דכתיב הכא "וה' פָּקַד אֶת-שָׂרָה" וכתיב התם (ש"א ב) "כִּי-פָקַד ה' אֶת-חַנָּה" מה חנה נפקדה בר"ה, אף שרה נפקדה בראש השנה (ר"ה יא). וארבע עקרות נפקדו בר"ה ואלו הן: שרה, רבקה, רחל ולאה, (תנחומא וירא יז). 

<BIG><SMALL><B>"וַיָּמָל אַבְרָהָם אֶת-יִצְחָק בְּנוֹ בֶּן-שְׁמנַת יָמִים כַּאֲשֶׁר צִוָּה אתוֹ אֱלֹהִים" (כא, ד).</B></SMALL></BIG>

   וכשמל אברהם את בנו, הנהיג את קריאת השם לבנים בשעת המילה וקרא שמו יצחק כמו שציוהו המקום שנאמר (בראשית יז, יט) "וְקָרָאתָ אֶת-שְׁמוֹ יִצְחָק" (אבותינו), ופירוש השם יצחק הוא: י- עשרת הדברות, כי מן הבן הזה יצאה האומה הישראלית שקיבלה התורה הקדושה, צ- תשעים שנה של שרה, ח- שמונה ימי המילה, ק- שאברהם היה אז בן מאה שנה (ב"ר), ואומרת הגמ' (קידושין כט) האב חייב למול את בנו דכתיב "וַיָּמָל אַבְרָהָם אֶת-יִצְחָק בְּנוֹ...כַּאֲשֶׁר צִוָּה אתוֹ אֱלֹהִים" אשכן מיד, לדורות מנלן, תנא דברי רבי ישמעאל, כל מקום שנאמר צו אינו אלא זירוז מיד ולדורות, אומנם האשה אינה מחויבת למול את בנה, דכתיב "כַּאֲשֶׁר צִוָּה אתוֹ אֱלֹהִים", "אתוֹ" ולא אותה.

~ שמחת הצדיקים

<BIG><SMALL><B>"וַתּאמֶר שָׂרָה צְחֹק עָשָׂה לִי אֱלֹהִים כָּל-הַשּׁמֵעַ יִצֲחַק-לִי. וַתּאמֶר מִי מִלֵּל לְאַבְרָהָם הֵינִיקָה בָנִים שָׂרָה כִּי-יָלַדְתִּי בֵן לִזְקֻנָיו" (כא, ו-ז).</B></SMALL></BIG>

   אומר המדרש (ב"ר), בשעה שנפקדה אמנו שרה, הרבה עקרות נפקדו עמה, הרבה חרשים נתפקחו והרבה סומים נפתחו, הרבה שוטים נשתפו, דבר אחר "וה' פָּקַד אֶת-שָׂרָה" התיבה "אֶת" באה לרבות את שאר הנשים העקרות, וכדי לרמוז על כך אמר הכתוב "הֵינִיקָה בָנִים שָׂרָה" כלומר היא היתה גורמת לשמחה שפקד, כמ"ש "צְחֹק עָשָׂה לִי אֱלֹהִים כָּל-הַשּׁמֵעַ יִצֲחַק-לִי" שהרי רק לגבי הקרובים אפשר לומר שישמחו, אבל מה השמחה של שאר האנשים, אלא רמז כאן שכל העקרות שבעולם נפקדו באותה שעה, וכן אמרה שרה אמנו שעיקר שמחתה היתה שבגללה נפקדו ושמחו שאר העקרות, כי כן טבעם של הצדיקים, הם רוצים לראות טובה אצל הבריות ולכן אמרה "צְחֹק עָשָׂה לִי אֱלֹהִים כָּל-הַשּׁמֵעַ יִצֲחַק-לִי" ר"ל כל השמחה שיש לי היא בגלל שמחתם של הבריות ודעו שהיו אנשים שאומרים כי הגר ילדה ושרה פרסמה השמועה שהיא ילדה ולכן עשה הקב"ה נס ונתייבש החלב של כל היולדות שבאותו דור ובאו אל שרה והתחננו אליה שתניק את בנם, ומפני ששרה היתה צנועה ביותר הוציאה רק את פי הדד והניקה אותם, ובזה לימדה אותנו מדת הצניעות שלא יגלו דדיהן אפילו כשאין אדם זר בבית, שאילו היו שם אנשים לא היה בזה שום חידוש, שהרי חטא הוא לגלות את הבשר והעושה כן עונשה שיתלו אותה בדדיה בגיהנם, כי כן סיפר רבי יהושע בן לוי פעם אחת הלך בדרך ופגע באליהו הנביא זכור לטוב והעמידו לפני שער גיהנם והראה לו אנשים תלויים באפיהם, ואחרים בידיהם, ואחרים בלשונותיהם, ואחרים ברגליהם, ואחרים באוזניהם, ונשים תלויות בדדיהן, כי כל אחד נענש בגיהנם לפי מעשיו (מעם לועז).

<BIG><SMALL><B>"וַיִּגְדַּל הַיֶּלֶד וַיִּגָּמַל וַיַּעַשׂ אַבְרָהָם מִשְׁתֶּה גָדוֹל בְּיוֹם הִגָּמֵל אֶת-יִצְחָק" (כא, ח).</B></SMALL></BIG>

   אמר רבי שמעון כל המשמח עצמו באותן המועדים ואינו נותן להקב"ה חלקו, זה הרע עין, שונא אותו השטן ומקטרג עליו ומסלקהו מן העולם, והרבה צרות על צרות מסבב לו, חלקו של הקב"ה לשמח עניים כפי מה שיכול לעשות, מי לנו גדול מאברהם שעשה משתה וקרא לכל גדולי הדור לסעודה ההיא, ולימדנו שבכל סעודה של שמחה אותו המקטרג הולך ורואה אם האיש ההוא הקדים טובה לעניים, ואם נמצאים שם בבית עניים נפרד המקטרג ההוא מן הבית ואינו נכנס שמה, ואם נכנס לשם ורואה ערבוב השמחה בלי עניים ובלתי טובה שהקדים לעניים, עולה למעלה ומקטרג עליו, אברהם כיון שהזמין לגדולי הדור ירד המקטרג ועמד על הפתח כדמות עני ולא היה מי שישגיח בו, אברהם עם השרים והמלכים ושרה מניקה בנים, ועוד כאשר המקטרג עמד על הפתח אמרה שרה "צְחֹק עָשָׂה לִי אֱלֹהִים" מיד עלה המקטרג ההוא לפני הקב"ה ואמר לו ריבון העולם! אתה אמרת "אַבְרָהָם אהֲבִי", עשה סעודה ולא נתן לך כלום ולא לעניים ולא הקריב לפניך אפילו יונה אחת, ועוד אמרה שרה שצחקת בה, אמר לו הקב"ה מי בעולם כאברהם! ובכל זאת לא זז משם עד שבלבל את כל אותה השמחה ופקד הקב"ה להקריב יצחק לקרבן, ונגזר על שרה שתמות בשביל צער בנה, כל אותו הצער גרם על שלא נתן כלום לעניים (זהר הנגלה).

וַתֵּרֶא שָׂרָה אֶת-בֶּן-הָגָר הַמִּצְרִית אֲשֶׁר-יָלְדָה לְאַבְרָהָם מְצַחֵק. וַתּאמֶר לְאַבְרָהָם גָּרֵשׁ הָאָמָה הַזּאת וְאֶת-בְּנָהּ כִּי לֹא יִירַשׁ בֶּן-הָאָמָה הַזּאת עִם-בְּנִי עִם-יִצְחָק" (כא, ט-י).

   מה ראתה שרה להפריד בין הבנים? אלא ראתה שיש בניהם מושב לצים ואפילו שיצחק למד תורה, זה לא עוזר לישמעאל שהוא מלא עבירות וצחוקים (ליצנות), ידעה שרה את המשנה (אבות ג, ג) "רבי חנינא בן תרדיון אומר שנים שיושבין ואין ביניהם דברי תורה, הרי זה מושב לצים שנאמר ובמושב לצים לא ישב", ומאחר שליצנות זה דבר חמור מאוד שהגמרא אומרת (סנהדרין קג) אחת מארבע כיתות שלא מקבלים פני שכינה זה לצים, ועל כן ראתה להפריד ביניהם כל עוד שהשורש דק וקטן שאם מחכים אח"כ זה יכול להיות מאוחר מדי.

<BIG><SMALL><B>"וַיֵּרַע הַדָּבָר מְאד בְּעֵינֵי אַבְרָהָם עַל אוֹדת בְּנוֹ" (כא, יא).</B></SMALL></BIG>

   לבל יצא לתרבות רעה ושיתקע באמונות רעות בצאתו מבית אביו, וסוף כל סוף בנו הוא (אור החיים), וכותב הרמב"ן וז"ל והכתוב סיפר בכבוד אברהם ואמר שלא היה דבר רע מאוד בעיניו מפני חשק פילגשו וחפצו בה, ואלו אמרה לו שתגרש האמה בלבד, היה כרצון שרה, אבל מפני בנו חרה לו מאוד ולא רצה לשמוע אליה וכו'.

<BIG><SMALL><B>"וַיִּשְׁמַע אֱלֹהִים אֶת-קוֹל הַנַּעַר וַיִּקְרָא מַלְאַךְ אֱלֹהִים אֶל-הָגָר מִן-הַשָּׁמַיִם וַיּאמֶר לָהּ מַה-לָּךְ הָגָר אַל-תִּירְאִי כִּי-שָׁמַע אֱלֹהִים אֶל-קוֹל הַנַּעַר בַּאֲשֶׁר הוּא-שָׁם" (כא, יז).</B></SMALL></BIG>

   והקב"ה בזכות אברהם לא עזב אותה ואת בנה, בוא וראה בראשונה כשברחה מלפני שרה מה כתוב "כִּי-שָׁמַע ה' אֶל-עָנְיֵךְ", ואח"כ שטעתה אחרי עבודה זרה, אע"פ שכתוב "וַתִּשָּׂא אֶת-קלָהּ וַתֵּבְךְּ" מה כתוב "כִּי-שָׁמַע אֱלֹהִים אֶל-קוֹל הַנַּעַר" ולא כתוב כי שמע אלקים את קולך 

(זהר הנגלה).

<BIG><SMALL><B>"וַיֵּשֶׁב בְּמִדְבַּר פָּארָן וַתִּקַּח-לוֹ אִמּוֹ אִשָּׁה מֵאֶרֶץ מִצְרָיִם" (כא, כא).</B></SMALL></BIG>

   ומפני שהגר היתה מחונכת במעשי מצרים חזרה לסורה והשתדלה להשיאו במצרים אבל לנו יעצו חז"ל (ב"ק קי) שלפני הנישואין יבדוק האדם את אחיה של המשודכת אם הם טובים, כי רוב הבנים דומים לאחי האם, והנה בבוא הימים הלך אברהם לבקר את ישמעאל ומצא את האשה עם הבנים שאל אותה היכן ישמעאל? אמרה לו הלך עם אמו אל הציד, אמר לה בתי תני מעט מים כי אני עייף עד מות מן הדרך, וזאת סירבה ואמרה לך לדרכך, וכשראה כך אברהם על מעשיה הרעים נצטער מאוד ואמר לה כשבעלך יבוא אמרי לו איש זקן בא לכאן מארץ פלישתים וחיפש אותך ומשלא מצא אותך אמר לי לומר לך בשמו שעליך לשנות את פתח האהל, כי אינו ראוי עוד, ותשים אחר במקומו, וכן סיפרה זאת לישמעאל, וישמעאל הבין את המסר ושלח את אשתו, ומשם הלך ישמעאל לארץ כנען ולקח משם אשה שנקראה פאטמה והביא אותה לאוהלו, ואחרי שלש שנים הלך שוב אברהם לבקר אותו אבל שוב לא היה שם, אבל זאת כיבדה אותו והתייחסה אליו יפה, אמר לה כשיבוא ישמעאל אמרי לו שבא אדם זקן לחפש אותך מארץ פלישתים וכבר הייתי כאן פעמים ולא מצאתי אותך, עכשיו אני אומר שפתח האהל שלך הוא טוב מאוד ואל תחליף אותו באחר, וכששמע זאת ישמעאל באותו יום עצמו הלך עם משפחתו לארץ פלישתים ויגר שם עם אביו משך כ"ו שנה (מעם לועז).

~ זיכוי הרבים

<BIG><SMALL><B>"וַיִּטַּע אֵשֶׁל בִּבְאֵר שָׁבַע וַיִּקְרָא-שָׁם בְּשֵׁם ה' אֵל עוֹלָם" (כא, לג).</B></SMALL></BIG>

   אמר ריש לקיש אל תיקרי "וַיִּקְרָא" אלא ויקריא, מלמד שהקריא אברהם אבינו לשמו של הקב"ה בפה על עובר ושב, כיצד? לאחר שאכלו ושתו, עמדו לברכו, אמר להם וכי משלי אכלתם, משל אלקי עולם אכלתם הודו ושבחו וברכו למי שאמר והיה העולם (סוטה י). ועוד אש"ל ראשי תיבות אכילה שתיה ולויה, באכילה תיקן עונו של אדם הראשון שאכל מעץ הדעת, בשתיה תיקן עונו של נח שכתוב בו "וַיֵּשְׁתְּ מִן-הַיַּיִן וַיִּשְׁכָּר", בלויה תיקן עוון אנשי סדום (ענף עץ אבות עמ' כ). על כן נדע אנחנו יתמי דיתמי שבאים אלינו אורחים או אנשי מקצוע לבקר אצלנו כשמגישים להם שתיה ומאכל לומר להם שיברכו ולא יתביישו, וכמה שיותר לנסות להחדיר להם יראת שמים ואם יודע שהוא מגיש להם דבר שברכתו המוציא לחם מן הארץ ויודע שהם לא יברכו ברכת המזון, אם יכול לתת מאותו מוצר כשיש לו ברכה יותר קצרה, כגון על המחיה שיש בפיצה עדיף טפי, ואם בכל זאת האורח אוכל לחם ואינו יודע לברך ברה"ז כדאי שהמארח יברך ויכון להוציא אותו והוא יתכון לצאת, או יאמר לכל הפחות "בריך רחמנא אלהנא מלכא דעלמא, מריה דהאי פיתא" ויאמר זאת דווקא בלשון ארמית (הליכות עולם – חקת).

~ נסיונו של האדם

<BIG><SMALL><B>"וַיְהִי אַחַר הַדְּבָרִים הָאֵלֶּה וְהָאֱלֹהִים נִסָּה אֶת-אַבְרָהָם וַיּאמֶר אֵלָיו אַבְרָהָם וַיּאמֶר הִנֵּנִי" (כב, א).</B></SMALL></BIG>

   אמר דוד לפני הקב"ה, רבש"ע מפני מה אומרים אלקי אברהם אלקי יצחק ואלקי יעקב ואין אומרים אלקי דוד, אמר לו הקב"ה, מפני שאותם ניסיתי ועמדו בזה, ואילו אותך לא ניסיתי (סנהדרין קז). מפה נבין כמה היא מעלה שאדם עומד בניסיון שהקב"ה שולח לו, והיום בדורנו אנו מוקפים ניסיונות קשים ורק ע"י כח התורה אפשר להתמודד איתם, ושלא יתבלבל האדם ויאמר ניסיון כזה יכול להיות רק פעם והיום לא, וזה לא נכון אלא כשאדם שם את בניו ובנותיו בת"ת והוא ואשתו מקריבים מזמנם לשי"ת זה כמו קרבן עולה, וכבר כתב רבנו האר"י בשער הגלגולים (ירושלים תרכ"ח דף סב ע"ב) שמעשה קטן מאוד בעסק התורה והמצוות בדורות האלו שקול כנגד כמה מצות גדולות בדורות שלפנינו, כי בדורות האלה הסטרא אחרא גובר מאוד עד שאין קץ, ולכן המעט יחשב להרבה מאוד,- (ענף עץ אבות עמ' ה). ולמה צריך הקב"ה לנסות בני אדם שהרי כל מעשי בני אדם גלויים לפניו, אלא שלא לתת פתחון פה לבני אדם שלא יאמרו למה לצדיק אחד נותן הקב"ה שכר יותר מצדיק אחר, לכך מנסה אותם ומי שעומד יותר בניסיון מקבל שכר יותר (מתוק מדבש על הזהר).

<BIG><SMALL><B>"וַיּאמֶר קַח-נָא אֶת-בִּנְךָ אֶת-יְחִידְךָ אֲשֶׁר-אָהַבְתָּ אֶת-יִצְחָק וְלֶךְ-לְךָ אֶל-אֶרֶץ הַמּרִיָּה וְהַעֲלֵהוּ שָׁם לְעלָה עַל אַחַד הֶהָרִים אֲשֶׁר אמַר אֵלֶיךָ" (כב, ב).</B></SMALL></BIG>

   אמר רבי שמעון בר אבא אין "נָא" אלא לשון בקשה, משל למלך בשר ודם שעמדו עליו מלחמות הרבה והיה לו גיבור אחד ונצחן, לימים עמדה עליו מלחמה חזקה, אמר לו בבקשה ממך עמוד לי במלחמה זו שלא יאמרו ראשונות אין בהם ממש, אף הקב"ה אמר לאברהם ניסיתיך בכמה ניסיונות ועמדת בכולן עכשיו עמוד לי בניסיון זה שלא יאמרו אין ממש בראשונים. אמר הקב"ה לאברהם "אֶת-בִּנְךָ" אמר לו ב' בנים יש לי, אמר לו "אֶת-יְחִידְךָ", אמר לו זה יחיד לאמו וזה יחיד לאמו,  אמר לו "אֲשֶׁר-אָהַבְתָּ" אמר לו תרוייהו רחמינא להו, אמר לו "אֶת-יִצְחָק". וכל כך למה, כדי שלא תיטרף דעתו עליו (סנהדרין פט:). "וְהַעֲלֵהוּ שָׁם לְעלָה" אמר אברהם אבינו להקב"ה, אתמול אמרת לי "כִּי בְיִצְחָק יִקָּרֵא לְךָ זָרַע" ועכשיו אתה אומר לי להעלהו לעולה, אלא שכבשתי את יצרי לעשות רצונך כך יהי רצון שבשעה שיהיו בניו של יצחק נכנסין בצרה ואין להם מי שילמד עליהם סניגוריא, תהא מלמד עליהם סניגוריא (ירושלמי תענית פ"ב ה"ד). 

<BIG><SMALL><B>"וַיַּשְׁכֵּם אַבְרָהָם בַּבּקֶר וַיַּחֲבשׁ אֶת-חֲמרוֹ וַיִּקַּח אֶת-שְׁנֵי נְעָרָיו אִתּוֹ וְאֵת יִצְחָק בְּנוֹ וַיְבַקַּע עֲצֵי עלָה וַיָּקָם וַיֵּלֶךְ אֶל-הַמָּקוֹם אֲשֶׁר-אָמַר-לוֹ הָאֱלֹהִים" (כב, ג).</B></SMALL></BIG>

 

   "וַיַּחֲבשׁ אֶת-חֲמרוֹ" מלמד שחבש את החומריות שלו שבשעה שאדם רוצה להתעסק ברוחניות הוא צריך לחבוש את החומריות שזה הגשמיות. ונדע שכאשר הלך אברהם אבינו עם יצחק אל הר המוריה להעלותו לעולה כפי שנצטוה מפי הקב"ה, קדמם השטן בדרך, והתחיל להסית את אברהם ואת יצחק ולמונעם ממצות הבורא יתברך, וכאשר תוחלתו נכזבה וסירבו אברהם ויצחק לשמוע בקולו, הלך השטן ונעשה לפני אברהם ויצחק כנהר גדול, כדי שלא יוכלו לעבור ואברהם ויצחק לא השגיחו בזה ונכנסו למים עד שהגיעו לצוארם, ואז נשא אברהם עיניו למרום להתפלל לפני השי"ת ואמר, הושיענו אלקים כי באו מים עד נפש, ומיד גער הקב"ה בשטן והלך לו, ומטעם זה נהגו לעשות בר"ה סדר תשליך על יד הנהר וכו'. ומבואר בזהר הקדוש שעקדת יצחק היתה בראש השנה. (הליכות עולם – נצבים).

<BIG><SMALL><B>"בַּיּוֹם הַשְּׁלִישִׁי וַיִּשָּׂא אַבְרָהָם אֶת-עֵינָיו וַיַּרְא אֶת-הַמָּקוֹם מֵרָחֹק" (כב, ד).</B></SMALL></BIG>

   ואיך נראה המקום מרחוק? מלמד שבתחילה היה מקום עמוק, כיון שאמר הקב"ה לשרות שכינתו עליו ולעשותו מקדש, אמר אין דרך מלך שכן בעמק אלא במקום גבוה ומעלה ומיפה ונראה לכל, מיד רמז הקב"ה יתברך לסביבות העמק שיתקבצו ההרים למקום אחד לעשות מקום השכינה לפיכך נקרא הר המוריה שמיראתו של הקב"ה יתברך נעשה הר, (תנחומא).

<BIG><SMALL><B>"וַיָּבאוּ אֶל-הַמָּקוֹם אֲשֶׁר אָמַר-לוֹ הָאֱלֹהִים וַיִּבֶן שָׁם אַבְרָהָם אֶת-הַמִּזְבֵּחַ וַיַּעֲרךְ אֶת-הָעֵצִים וַיַּעֲקד אֶת-יִצְחָק בְּנוֹ וַיָּשֶׂם אתוֹ עַל-הַמִּזְבֵּחַ מִמַּעַל לָעֵצִים" (כב, ט)</B></SMALL></BIG>

   ויצחק היכן היה, אמר רבי לוי נטלו והצניעו, אמר שלא יזרוק ההוא דיגער בה אבן ויפסלנו מן הקרבן (ב"ר), ומטעם זה נוהגים לכסות השופר (בתקיעות של ר"ה) במפה עד גמר הברכות שעל השופר, ובין התקיעות, וצריך שיאחז השופר בידו בשעת הברכות כשהוא מכוסה (הליכות עולם – נצבים), וזה המזבח שהיה אדם הראשון מקריב בו מקדם, הוא המזבח שהקריבו בו קין והבל, הוא המזבח שהקריבו בו נח ובניו (פרקי דרבי אליעזר לא).

~ בטחון בהקב"ה

<BIG><SMALL><B>"וַיִּשְׁלַח אַבְרָהָם אֶת-יָדוֹ וַיִּקַּח אֶת-הַמַּאֲכֶלֶת לִשְׁחֹט אֶת-בְּנוֹ" (כב, י).</B></SMALL></BIG>

   ולכאורה יש לנו לשאול מהיכן שאב את הכוחות והאומץ לקחת ולשחוט בלי שום פחד או הרהור בפרט שכבר זקן היה ומסתמא לא יוכל להוליד עוד ילדים, אלא היה אברהם אבינו בעל בטחון גדול בשם יתברך שכל מה שהוא אומר לעשות זה לטובת האדם, שאמר הכתוב (ירמיה יז, ז) "בָּרוּךְ הַגֶּבֶר אֲשֶׁר יִבְטַח בה' וְהָיָה ה' מִבְטַחוֹ", ואמר (תהילים מ, ה) "אַשְׁרֵי הַגֶּבֶר אֲשֶׁר-שָׂם ה' מִבְטַחוֹ וְלֹא-פָנָה אֶל-רְהָבִים וְשָׂטֵי כָזָב" ואמר "אָרוּר הַגֶּבֶר אֲשֶׁר יִבְטַח בָּאָדָם וְשָׂם בָּשָׂר זְרעוֹ וּמִן-ה' יָסוּר לִבּוֹ" והבוטח באלקים יביאנו הבטחתו עליו ושלא יקוה לאיש, ולא ייחל לבני אדם, ולא יעבדם להתרצות אליהם, ולא יחניף להם, ולא יסכים עמיהם בבלתי עבודת האלקים, ולא יפחידהו עניינם, ולא ירא ממחלוקתם, אבל יתפשט מבגדי טובותם וטורח הודאתם וחובת תגמולם ואם יוכיח אותם לא יזהר בכבודם, ואם יכלימם לא יבוש מהם ואל ייפה להם השקר כמו שאמר הנביא (ישעיה נ, ז) "וה' אלקים יַעֲזָר-לִי עַל-כֵּן לֹא נִכְלָמְתִּי עַל-כֵּן שַׂמְתִּי פָנַי כַּחַלָּמִישׁ וָאֵדַע כִּי-לֹא אֵבוֹשׁ" (חובות הלבבות שער הבטחון, פתיחה). וכן באותו הזמן הלך השטן אצל שרה ונדמה לה כדמות יצחק, כיון שראתה אותו אמרה לו בני, מה עשה לך אביך? אמר לה העלני להרים בנה מזבח ועקד אותי ע"ג ולקח את הסכין לשחוט אותי ואילולי שאמר לו הקב"ה "אַל-תִּשְׁלַח יָדְךָ אֶל-הַנַּעַר" כבר הייתי נשחט, לא הספיק לגמור את הדבר עד שיצאה נשמתה (תנחומא).

<BIG><SMALL><B>"וַיִּקְרָא אֵלָיו מַלְאַךְ ה' מִן-הַשָּׁמַיִם וַיּאמֶר אַבְרָהָם אַבְרָהָם וַיּאמֶר הִנֵּנִי" (כב, יא).</B></SMALL></BIG>

   אמר רבי חייא לפי שהיה אברהם משתכר ביין חשק עבודת קונו לזבוח את יצחק בנו, לכן קראו המלאך כדי לעוררו כמו שמעוררים אדם משנתו, ואמר לו אברהם חזור בך ממידת הדין ותהיה אברהם ברוח אחרת במידת החסד כמנהגך לעשות מעשים אחרים כראוי לבעל חסד שתהפך האכזריות שבלבך לרחמים לאהוב שוב את יצחק כמקודם (מתוק מדבש על הזהר). ולמה "אַבְרָהָם אַבְרָהָם" שתי פעמים? שהיה ממהר והולך לשוחטו, ויאמר "אַל-תִּשְׁלַח יָדְךָ אֶל-הַנַּעַר", אמר לו מי אתה? אמר לו מלאך, אמר לו כשאמר לי "קַח-נָא אֶת-בִּנְךָ" הקב"ה בעצמו אמר לי, ועכשיו אם הוא מבקש, הוא יאמר לי, מיד "וַיִּקְרָא אֵלָיו מַלְאַךְ ה' שֵׁנִית", שלא רצה לקבל מן הראשון (תנחומא).

~ יראת שמים

<BIG><SMALL><B>"וַיּאמֶר כִּי עַתָּה יָדַעְתִּי כִּי-יְרֵא אֱלֹהִים אַתָּה וְלֹא חָשַׂכְתָּ אֶת-בִּנְךָ אֶת-יְחִידְךָ מִמֶּנִּי" (כב, יב).</B></SMALL></BIG>

   ומה זה "כִּי עַתָּה יָדַעְתִּי"? אלא לאחר שאדם עומד בנסיון של הבטחון בהשי"ת (לעיל י') אז מגיע למידת היראה, וכמו שאומר הפסוק "סוֹף דָּבָר הַכּל נִשְׁמָע אֶת-הָאֱלֹהִים יְרָא וְאֶת-מִצְוֹתָיו שְׁמוֹר כִּי-זֶה כָּל-הָאָדָם" (קהלת יב, יג) שלמה חכם גדול היה מכל האדם, והיה מלך על התחתונים ועל העליונים, ואחר שראה את כל המעשים ונסה את כל הדברים והודיע חוכמתו, סתם כל דבריו ואמר סוף של כל דבר הוא, יראת ה', וכן התחיל במשלי (א, ז) "יִרְאַת ה' רֵאשִׁית דָּעַת" ומסיים (שם לא, ל) "אִשָּׁה יִרְאַת-ה'  הִיא תִתְהַלָּל", ושלמה היה עשיר מכל האדם דכתיב (מלכים א י, כז) "וַיִּתֵּן הַמֶּלֶךְ אֶת-הַכֶּסֶף בִּירוּשָׁלַם כַּאֲבָנִים" לו נאה לומר (קהלת א-ב) "הֲבֵל הֲבָלִים" ואין לעסוק אלא ביראת שמים, וכן משה רבנו עליו השלום (דברים י, יב) "וְעַתָּה יִשְׂרָאֵל מָה ה' אֱלֹהֶיךָ שׁאֵל מֵעִמָּךְ כִּי אִם-לְיִרְאָה אֶת-ה' אֱלֹהֶיךָ", וכן דוד המלך עליו השלום אומר (תהילים קיא, י) "רֵאשִׁית חָכְמָה יִרְאַת ה'" (מתוך הקדמת הספר ארחות צדיקים), צער גדול היה לאברהם בשעה שנאמר לו "אַל-תִּשְׁלַח יָדְךָ אֶל-הַנַּעַר וְאַל-תַּעַשׂ לוֹ מְאוּמָה" לפי שחשב שקרבנו לא נשלם ולא נתקבל ברצון וחשב כי לחנם עשה וסידר הכל ובנה המזבח, מיד "וַיִּשָּׂא אַבְרָהָם אֶת-עֵינָיו וַיַּרְא וְהִנֵּה-אַיִל אַחַר" שהזמין לו הקב"ה איל והקריבו תחת יצחק להניח דעתו שנתקבל קרבנו לרצון (מתוק מדבש על זהר וירא דף קכ).

~ איילו של אברהם אבינו

<BIG><SMALL><B>"וַיִּשָּׂא אַבְרָהָם אֶת-עֵינָיו וַיַּרְא וְהִנֵּה-אַיִל אַחַר נֶאֱחַז בַּסְּבַךְ בְּקַרְנָיו וַיֵּלֶךְ אַבְרָהָם וַיִּקַּח אֶת-הָאַיִל וַיַּעֲלֵהוּ לְעלָה תַּחַת בְּנוֹ" (כב, יג).</B></SMALL></BIG>

   אמר רבי אבהו למה תוקעין בשופר של איל? אמר הקב"ה תקעו לפני בשופר של איל כדי שאזכור לכם עקידת יצחק בן אברהם, מעלה אני עליהם כאילו עקדתם עצמכם לפני (ר"ה טז), רבי ברכיה אמר עלה ריח ניחוח של איל לפני כסא הכבוד וערב לו כריח הניחוח של יצחק, רבי חנינא בן דוסא אומר אותו האיל לא יצא ממנו דבר לבטלה, אפרו של איל, הוא יסוד שעל גבי המזבח הפנימי שנאמר "וְכִפֶּר אַהֲרן עַל-קַרְנתָיו אַחַת בַּשָּׁנָה" (שמות ל, י), גידיו של איל הם עשרה כנגד עשרה נבלים של כנור שהיה דוד מנגן בהם, עורו של איל הוא אזור מתניו של אליהו שנאמר "וַיּאמְרוּ אֵלָיו אִישׁ בַּעַל שֵׂעָר וְאֵזוֹר עוֹר אָזוּר בְּמָתְנָיו" (מלכים ב א, ח), שתי קרניו של איל שופרות - בשל שמאל, תקע בו הקב"ה על הר סיני שנאמר "וַיְהִי קוֹל הַשּׁפָר" (שמות יט, יט) והקרן של ימין הוא גדול מן השמאל ועתיד הקב"ה לתקוע בו לעתיד לבוא בקבוץ של גלויות שנאמר "וְהָיָה בַּיּוֹם הַהוּא יִתָּקַע בְּשׁוֹפָר גָּדוֹל" (ישעיה כז, יג), (פרקי דרבי אליעזר לא). ושואל הזהר הקדוש (וירא דף קכ ע"ב) מאחר שהאיל נברא בששת ימי בראשית ערב שבת בין השמשות (אבות פ"ה מ"ו) ולפי שכתוב "וַיַּעֲלֵהוּ לְעלָה תַּחַת בְּנוֹ", היינו שהיה דינו כעולת התמיד של בין הערבים שבאותו זמן היתה עקדת יצחק, ואם כך צריך שהיה בן שנה לפי שהיה במקום קרבן תמיד, אז איך אתה אומר שהוא נברא בער"ש בין השמשות? אלא  מתרץ ואומר הכוונה שבעת הבריאה נברא כח הרוחני של השה שיתגשם בשעה שיצטרך לו אברהם, ור"ל בערך שנברא הכח בבריאת העולם קראו הכתוב איל שהוא גדול, ובערך שנתגשם ונולד רק שנה לפי העקידה היה רק שה בן שנה וכך שאר הדברים שנבראו בערב שבת בין השמשות (מתוק מדבש על הזהר).

@ פרשת חיי שרה

<BIG><SMALL><B>"וַתָּמָת שָׂרָה בְּקִרְיַת אַרְבַּע הִוא חֶבְרוֹן בְּאֶרֶץ כְּנָעַן וַיָּבא אַבְרָהָם לִסְפּד לְשָׂרָה וְלִבְכּתָהּ" (כג, ב).</B></SMALL></BIG>

   "וַיָּבא אַבְרָהָם לִסְפּד לְשָׂרָה" בתורה ובנביאים מצינו שנהגו בני ישראל להספיד את מתיהם ומצוה גדולה להספיד על המת כראוי, והמנהג להספיד גם את הנשים לפי כבודן, ומן הראוי שהמספיד יזכיר איזה מדה טובה שהיתה בנפטר, ויעורר את העם להתחזק במידות טובות ובתורה וביראת שמים, וכל המוריד דמעות על אדם כשר, הקב"ה סופרן ומניחן בבית גנזיו וכל המתעצל בהספדו של חכם אינו מאריך ימים, (שבת ק"ה) וכן במודעות אבל יש להיזהר שלא להאריך בשבחים יותר מדי, כגון הישר באדם, או הצדיק והחסיד, ויצמצמו בתארים ככל האפשר על הנפטר (ילקוט יוסף אבילות ס' ו), "וַתָּמָת שָׂרָה" וכבר כתבנו (לעיל י), ששרה נפטרה שהשטן בא וסיפר לה על עקידת יצחק, ומכאן נלמד שלא טוב לספר לחברך בשורה רעה שמא חס וחלילה יקבל את זה לא טוב ויסתכן וכו', שכן ראינו אצל עלי הכהן שבישרו לו על ארון ה' שנלקח לפלשתים ויהי בשמעו זאת נפל מעל הכסא ונפטר (שמואל א' ד, יח). וכן אפילו שמועה משמחת לא טוב לספר לפתע כמו שראינו אצל יעקב אבינו שברגע שבניו בשרו לו שיוסף בנו חי, התעלף יעקב דכתיב (בראשית מה, כו) "וַיָּפָג לִבּוֹ כִּי לֹא-הֶאֱמִין לָהֶם" פירש הספורנו נתעלף וחסרה קצת דפיקת לבו ורוחו ממה שהיה קודם כמנהג בעלוף מדאגת לבו בהזכירם את יוסף – לפיכך "וַתְּחִי רוּחַ יַעֲקב" ולא אבדה רוחו. ובדומה לזה אומר הרב משיח קמארי שליט"א, מדוע אליהו הנביא בא על פתח המערה שהיה ר' שמעון ור' אלעזר בנו לומדים שם (שבת לג:) ואמר מי יודיע לר' שמעון שמת הקיסר ונתבטלה הגזירה, אלא שלא רצה לומר להם זאת פנים מול פנים שמא יקבלו את הבשורה המשמחת יותר מדי בהפתעה ויסכן אותם. "וְלִבְכּתָהּ" בעל הטורים כותב כ"ף קטנה שלא בכה אלא מעט, וכן כתב מר"ן בש"ע (י"ד סי' שצד, סע' א) אין מתקשין על המת יותר מדאי, וכל המתקשה עליו יותר מדאי, על מת אחר הוא בוכה, ועל כן נתן לנו הקב"ה את השכחה שנשכח את האבל ושלא נהיה בצער ונשכח מהצרות הסובבות אותנו, אבל לצערנו הרב ישנם את האנשים שמשתמשים בשכחה בצורה הלא נכונה ועל כן הקב"ה הזהיר אותנו "הִשָּׁמֶר לְךָ פֶּן-תִּשְׁכַּח אֶת-ה' אֱלֹהֶיךָ" (דברים ח, יא), וכן "רַק הִשָּׁמֶר לְךָ וּשְׁמר נַפְשְׁךָ מְאד פֶּן-תִּשְׁכַּח אֶת-הַדְּבָרִים אֲשֶׁר-רָאוּ עֵינֶיךָ" (דברים ד, ט), ואמר רב נחמן (מנחות צט:) כל המשכח דבר אחד מתלמודו עובר בשלשה לאוין, וכותב רבנו יונה (שערי תשובה שער שלישי) הזהרנו לזכור את ה' יתברך בכל עת, וחייב האדם להשתדל לקנות לנפשו תמיד ההנהגות המחויבות מן הזכירה, כמו היראה והצניעות, וקשוט המחשבות ותכסיס המידות,ע"כ. 

   וכן אמר ר' יצחק קרית הארבע זוגות: אדם וחוה, אברהם ושרה, יצחק ורבקה, יעקב ולאה (עירובין נג). או על ד' הגיבורים: אחימן, ששי, תלמי ואביהם שהיו דרים שם, או על שם שהיתה מחלק שבטו של יהודה שהיה הבן הרביעי, ויתכן לומר עוד בשם "קִרְיַת אַרְבַּע הִוא חֶבְרוֹן" היא נקראת חברון על שם שכל הקבור שם נפשו מתחברת למעלה בעיר אלקים עם ד' מחנות שכינה, ולא לחנם חמדוה אבות העולם, אלא שמשם זוכות הנשמות להתחבר לשרשן שהוא כסא הכבוד וזהו "קִרְיַת אַרְבַּע הִוא חֶבְרוֹן" (רבנו בחיי). וכותב המדרש, שרה אמנו היתה בת קכ"ז שנה כשנפטרה ופעם היה יושב ר' עקיבא ודורש והצבור מתנמנם, ביקש לעוררן, ואמר מה ראתה אסתר שתמלוך על שבע ועשרים ומאה מדינה, אלא תבוא אסתר שהיתה בת בתה של שרה שחיתה מאה עשרים ושבע שנה ותמלוך על מאה ועשרים ושבע מדינות (ב"ר), וכן ר' יוסי אומר שלש שנים עשה יצחק אבל על שרה אמו, לאחר שלש שנים לקח את רבקה ושכח אבל שרה אמו, מכאן אתה למד, עד שלא לקח אדם אשה, אהבתו הולכת אחר הוריו, לקח אשה אהבתו הולכת אחר אשתו שנאמר: "עַל-כֵּן יַעֲזָב-אִישׁ אֶת-אָבִיו וְאֶת-אִמּוֹ וְדָבַק בְּאִשְׁתּוֹ" (בראשית ב, כד) (פרקי דרבי אליעזר). ועיין מה שכתבנו פרשת נח (ז, י) ובס"ד בדברים (לד, ח).

<BIG><SMALL><B>"וַיָּקָם אַבְרָהָם מֵעַל פְּנֵי מֵתוֹ וַיְדַבֵּר אֶל-בְּנֵי-חֵת לֵאמר" (כג, ג).</B></SMALL></BIG>

   מלמד שהיה רואה מלאך המוות מתריס (מתגרה) כנגדו אמר ר' יוחנן מן הן תנינן, מי שמתו מוטל לפניו פטור מקריאת שמע ומן התפילה ומן התפילין ומכל מצוות שבתורה (ב"ר), וכן הוא עומד (האבל) ומצדיק עליו את הדין ואומר ריבון העולמים הרבה חטאתי לפניך ולא נפרעת ממני אחד מני אלף, יהי רצון מלפניך ה' אלקינו שתגדור פרצותינו ופרצות כל עמך בית ישראל ברחמים (ברכות יט). ואמר רב יהודה שלשה צריכים שימור ואלו הן: חולה, חתן וכלה. ובמתניתא תנא ויש אומרים אף אבל (שם נד:), ועל כן צריכים המשפחה של הנפטר בזמן הזה להרבות בתורה ויראת שמים שנפרץ גדר במשפחתם, וכן יש לי חבר שאביו נפטר ואמו נפטרה אחרי שנתיים ושניהם היו צעירים והשאירו ילד קטן ה' יעזור, ועל כן אנו פוגשים אצלנו בכולל אנשים שבאים לאזכרה של אמם (בשבעה) ולאחר זמן קצר נפטר גם הצד השני, וכתב מר"ן בש"ע (י"ד סי' שצד סע' ד) כל שלשה ימים יראה האבל כאלו חרב מונחת לו בין כתפיו, משלשה ועד שבעה כאילו זקוף כנגדו בקרן זוית, משבעה ועד שלשים כאילו עוברת לפניו בשוק, וכל אותה השנה הדין מתוח כנגד אותה משפחה, ואם נולד בן זכר באותה משפחה נתרפאת כל המשפחה, ואחד מהחבורה שמת תדאג כל החבורה, ויהי רצון שהקב"ה יאריך ימינו בטוב ושנותינו בנעימים.

~ שונא מתנות יחיה

<BIG><SMALL><B>"וְיִתֶּן-לִי אֶת-מְעָרַת הַמַּכְפֵּלָה אֲשֶׁר-לוֹ אֲשֶׁר בִּקְצֵה שָׂדֵהוּ בְּכֶסֶף מָלֵא יִתְּנֶנָּה לִּי בְּתוֹכֲכֶם לַאֲחֻזַּת-קָבֶר" (כג, ט).</B></SMALL></BIG>

   ידע אברהם שלא טוב לקחת מעפרון בחינם, שכן אמר החכם באדם (משלי טו, כז) "עכֵר בֵּיתוֹ בּוֹצֵעַ בָּצַע וְשׂוֹנֵא מַתָּנת יִחְיֶה", וכן בית ר' ינאי אומרים אל תצריכני לידי מתנת בשר ודם ואל תמסור מזונותינו בידי בשר ודם שמתנתם מעוטה וחרפתם מרובה ותן חלקנו בתורתך וכו' (ירושלמי ברכות פ"ד ה"ב), ואמר ר' עקיבא עשה שבתך חול ואל תצטרך לבריות (שבת קיח), וכן שאל ר' עקיבא את ר' נחוניא הגדול, במה הארכתה ימים? אמר לו מימי לא קיבלתי מתנות (כאשר היו שולחים לו מתנות מבית הנשיא לא היה מקבל, וכאשר היו מזמינים אותו לא היה הולך) דכתיב "שונה מתנות יחיה" ע"כ. וכן בא השטן להקב"ה ואמר לפניו רבש"ע שטתי בכל העולם כולו ולא מצאתי נאמן כעבדך אברהם שאמרת לו (בראשית יג, יז) "קוּם הִתְהַלֵּךְ בָּאָרֶץ לְאָרְכָּהּ וּלְרָחְבָּהּ כִּי לְךָ אֶתְּנֶנָּה", ואפילו הכי בשעה שלא מצא מקום לקבור את שרה (עד שקנה בד' מאות שקל כסף) לא הרהר אחר מידותיך (ב"ב טו).

<BIG><SMALL><B>"וַיִּשְׁמַע אַבְרָהָם אֶל-עֶפְרוֹן וַיִּשְׁקל אַבְרָהָם לְעֶפְרן אֶת-הַכֶּסֶף אֲשֶׁר דִּבֶּר בְּאָזְנֵי בְנֵי-חֵת אַרְבַּע מֵאוֹת שֶׁקֶל כֶּסֶף עבֵר לַסּחֵר" (כג, טז).</B></SMALL></BIG>

   נשאלת השאלה מה ראה אברהם אבינו לקנות את המערה בכל כך הרבה כסף שהגמ' אומרת (ב"מ פז) שנטל ממנו שקלים גדולים שמתקבלים בכל מקום (קנטרין), אלא אמר רבי אלעזר בפעם הראשונה שהיה אברהם במערה כשהוא רץ אחר אותו עגל שברח ממנו דכתיב (לעיל יח, ז) "וְאֶל-הַבָּקָר רָץ אַבְרָהָם" ואיך הגיע לאותו בקר? אלא לפי שאברהם התפלל כל יום ויום והיה יוצא להתפלל עד אותו השדה (של עפרון) שהיה מעלה ריחות עליונים מג"ע והבין ששורש הריח הוא במערה, וראה שם אור יוצא מן המערה ולכן משם ואילך התפלל בה תמיד, ושם דיבר עמו הקב"ה, לכן גם נכנס לשם וראה מה שראה ולכן רצה אותה. (מתוק מדבש על הזהר, חיי שרה דף קכז).

<BIG><SMALL><B>"וַיָּקָם שְׂדֵה עֶפְרוֹן אֲשֶׁר בַּמַּכְפֵּלָה אֲשֶׁר לִפְנֵי מַמְרֵא הַשָּׂדֶה וְהַמְּעָרָה אֲשֶׁר-בּוֹ וְכָל-הָעֵץ אֲשֶׁר בַּשָּׂדֶה אֲשֶׁר בְּכָל-גְּבֻלוֹ סָבִיב" (כג, יז).</B></SMALL></BIG>

   ונשאלת השאלה מאחר והיא מערה כל כך טובה וכבר בשעה שאברהם קנה אותה התחילה לפרוח ולסגסג, למה לא קנה אותה לפני הפטירה?, ועוד, מאחר שהיא כל כך טובה ומסגסגת ומיוחדת למה בכלל עפרון מכר לו אותה?, אלא אברהם לא קנה אותה בהתחלה שנפגש בה כדי שלא ישגיחו ולא ישימו לב על חשיבות המערה, שאם היה קונה אותה לפני הפטירה זה היה מעורר חשד שיש שם איזה מטמון, אלא עתה שנצטרך לקבר לא יבואו לידי חשד שיחשבו שבגלל קברה הוא צריך זאת. ולמה עפרון לא ידע על ערכה (שאם ידע לא היה מוכר אותה לעולם)? אלא מפני שאין דבר מתגלה אלא לבעליו ולאברהם נתגלה כי היה שייך לו, ולעפרון לא נתגלה כלום אלא ראה בה חושך וגם השדה היתה מאוסה לפניו (מתוק מדבש על הזהר דף קכח).

<BIG><SMALL><B>"וַיָּקָם הַשָּׂדֶה וְהַמְּעָרָה אֲשֶׁר-בּוֹ לְאַבְרָהָם לַאֲחֻזַּת-קָבֶר מֵאֵת בְּנֵי-חֵת" (כג, כ).</B></SMALL></BIG>

   כאן נודע מעלת הצדיקים שבזכותם באה הברכה והשפע לעולם ולמקום שהם נמצאים שם, וכמו שאמר ר' יוסי בר' יהודה, (תענית ט) שלשה פרנסים טובים עמדו לישראל ואלו הן: משה ואהרון ומרים. בזכות מרים ניתנה הבאר, בזכות אהרון ניתן ענני הכבוד, ובזכות משה ניתן המן, וכן וראינו שאמר ר' חזקיה בשתי דורות לא נראתה הקשת: בדורו של חזקיה ובדורו של רבי שמעון בן יוחאי, וכשהגיע זמן פטירתו של רבי יהושע בן לוי הכריז אליהו הנביא לפניו ואמר פנו מקום לבר לואי, הלך ומצא לרשב"י שהיה יושב על שלשה עשר כסאות של פז, אמר לו אתה בר לואי אמר לו כן, אמר לו נראתה קשת בימיך? אמר לו כן, אמר לו אין אתה בר לואי ואין אתה ראוי לכרוז זה שאני שומע, ובאמת לא נראתה הקשת בימיו ואמר שנראתה מפני שלא רצה להחזיק את עצמו לצדיק (כתובות עז:, מדרש רבה פר' לה), על כן נדע את מעלת הצדיקים ונכבדם ונשתה תורה מפיהם כראוי. 

~ מהו בכל?

<BIG><SMALL><B>"וְאַבְרָהָם זָקֵן בָּא בַּיָּמִים וה' בֵּרַךְ אֶת-אַבְרָהָם בַּכּל" (כד, א).</B></SMALL></BIG>

   עד אברהם לא היה זקנה ומי שהיה בא לדבר עם אברהם מדבר עם יצחק, בא לדבר עם יצחק מדבר עם אברהם, בא אברהם ובא זקנה שנאמר "וְאַבְרָהָם זָקֵן בָּא בַּיָּמִים" (ב"מ פז), ואמנם אם נשאל הרי ראינו לפני זה שמוזכר זקן בתורה?, ויש לומר שלפעמים יש אדם שהשיבה זרקה בו קודם זמנו, היינו שאינו בא עוד לימי זקנה והוא מרוב צער ויגעה וכו', ולהיפך יש אדם שבא בימים ועדיין לא נראו בו סימני זקנה, וכך גם כאן שאע"פ שקודם אברהם ג"כ היה זיקנה, אך לא היתה ניכרת בסימניה, ורק אברהם מפני שחפץ שיבדילו אותו בהיכר פנים מיצחק ביקש מהקב"ה שתהיה הזיקנה ניכרת בו, וזהו שנאמר "וְאַבְרָהָם זָקֵן בָּא בַּיָּמִים" שהיה אצלו שני מיני זיקנה. (תורה תמימה). "וה' בֵּרַךְ אֶת-אַבְרָהָם בַּכּל" מאי "בַּכּל", אמר ר' מאיר שלא היתה לו בת (פירש המהרש"א כי הזכר זה הוא כל האדם, כי בתחילת הבריאה לא נברא רק אדם בלבד, והאשה אינה אלא רק חלק ממנו, אחד מצלעותיו), רבי יהודה אומר שהיתה לו בת, אחרים אומרים בת היתה לו לאברהם ובכל שמה, ר' אלעזר המודעי אומר אצטגנינות היתה בלבו של אברהם אבינו שכל מלכי מזרח ומערב משכימים לפתחו (ראה מהרש"א), רבי שמעון בן יוחי אומר אבן טובה היתה לאברהם תלויה בצוארו שכל חולה הרואה אותו מיד מתרפא ובשעה שנפטר אברהם אבינו מן העולם תלאה הקב"ה בגלגל החמה, ד"א שלא מרד עשו בימיו, ד"א שעשה ישמעאל תשובה בימיו, ת"ר שלשה הטעימן הקב"ה בעולם הזה מעין עולם הבא ואלו הם: אברהם, יצחק ויעקב. אברהם דכתיב "בַּכּל" (בבא בתרא טז:).

~ נשים מסוכנות

<BIG><SMALL><B>"וְאַשְׁבִּיעֲךָ בה' אֱלֹהֵי הַשָּׁמַיִם וֵאלֹהֵי הָאָרֶץ אֲשֶׁר לֹא-תִקַּח אִשָּׁה לִבְנִי מִבְּנוֹת הַכְּנַעֲנִי אֲשֶׁר אָנכִי יוֹשֵׁב בְּקִרְבּוֹ" (כד, ג).</B></SMALL></BIG>

   הקדים אברהם את הפסוק (דברים י, כ) "אֶת-ה' אֱלֹהֶיךָ תִּירָא אתוֹ תַעֲבד וּבוֹ תִדְבָּק וּבִשְׁמוֹ תִּשָּׁבֵעַ" שיש מצוה על האדם פעמים להישבע בשם ה', וראינו  פסוק לפני שאליעזר נשבע לו כששם את ידו תחת ירכו בשביל שהדבר היה חשוב מאוד, ועל כן למד ממנו נכדו יעקב, כדכתיב (בראשית מז, כט) "אִם-נָא מָצָאתִי חֵן בְּעֵינֶיךָ שִׂים-נָא יָדְךָ תַּחַת יְרֵכִי וְעָשִׂיתָ עִמָּדִי חֶסֶד וֶאֱמֶת וגו' " שרצה לקיים מה שנאמר "שְׁמַע בְּנִי מוּסַר אָבִיךָ וְאַל-תִּטּשׁ תּוֹרַת אִמֶּךָ" (משלי א, ח). "וֵאלֹהֵי הָאָרֶץ" עד שלא בא אברהם לא היה הקב"ה מלך אלא על השמים בלבד, ומשבא אברהם המליכו על השמים ועל הארץ כענין שנאמר "וְאַשְׁבִּיעֲךָ בה' אֱלֹהֵי הַשָּׁמַיִם וֵאלֹהֵי הָאָרֶץ" (תורה תמימה בשם הספרי – האזינו).

  וכתוב בזוהר הקדוש (חיי שרה דף קלא ע"ב) שאברהם לא רצה לקחת אשה לבנו מבנות הכנענים לפי שהנשים הגויות טמאות ומטמאות כל מי שמתדבק בהן, ומי שמתדבק באשה גויה נטמא אותו האדם, וכל שכן שאותו הבן שהנולד לו ממנה שהוא טמא לפי שמקבל מאמו הגויה רוח טומאה, וכל הבא על הגויה עובר על מה שכתוב "כִּי לֹא תִשְׁתַּחֲוֶה לְאֵל אַחֵר" (שמות לד, יד) כי בבואו על גויה הוא כורע על ברכיו להזדקק עמה, וכריעה זו נחשבת לו כאילו השתחוה לאל אחר, לפי שהקב"ה מקנא על ברית קודש שחלל אותו בגויה, ולכן בודאי שמקבל הבן רוח טומאה (מתוק מדבש על הזהר).

<BIG><SMALL><B>"כִּי אֶל-אַרְצִי וְאֶל-מוֹלַדְתִּי תֵּלֵךְ וְלָקַחְתָּ אִשָּׁה לִבְנִי לְיִצְחָק" (כד, ד).</B></SMALL></BIG>

   לימד אותנו אברהם אבינו דבר גדול שמצוה על האב לדאוג לבנו לאשה, וכל זה בכדי שיהיה לבנו ישוב דעת בלימודו, וכן ראוי לכל אב לדאוג לבנו ולבתו שח"ו לבסוף ימצא אותם במקמות לא טובים או אצל גויים ב"מ, וכתב הראב"ן (דף קמט) שהמצוה להשיא לבנו אשה היא, שיתעסק בזיווגו ליתן לו ממונו (הארת המחבר: כמו שנתן אברהם לאליעזר "וַיִּקַּח הָעֶבֶד עֲשָׂרָה גְמַלִּים מִגְּמַלֵּי אֲדנָיו וַיֵּלֶךְ וְכָל-טוּב אֲדנָיו בְּיָדו") כדאמרינן קחו לבניהם נשים, וכמה אתה נותן לבנך כך וכך, והביא דבריו המהר"ח פלאג'י בלב חיים חלק ב' (סי' קסו) וכתב, שחיוב זה שחייב אדם להשיא אשה לבנו, הוא על ידי הוצאה מממונו ולא זו בלבד צרכי החופה, אלא גם יותר מזה, לשלוח תכשיטים לכלה הוי בכלל חיוב זה, וכמו שכתב המהרי"ט בחלק ב' (ס' כז), והו"ד בקובץ מבקשי תורה, וראה עוד בקובץ אגרות החזון איש חלק א' (אגרת קסו) וראה עוד באורך בשו"ת משנה הלכות חלק ט (סימן רמ, רמא). (ילקוט יוסף כיבוד אב ואם פרק ט).

<BIG><SMALL><B>"ה' אֱלֹהֵי הַשָּׁמַיִם אֲשֶׁר לְקָחַנִי מִבֵּית אָבִי וּמֵאֶרֶץ מוֹלַדְתִּי וַאֲשֶׁר דִּבֶּר-לִי וַאֲשֶׁר נִשְׁבַּע-לִי לֵאמר לְזַרְעֲךָ אֶתֵּן אֶת-הָאָרֶץ הַזּאת הוּא יִשְׁלַח מַלְאָכוֹ לְפָנֶיךָ וְלָקַחְתָּ אִשָּׁה לִבְנִי מִשָּׁם" (כד, ז).</B></SMALL></BIG>

   אמר אברהם אבינו לאליעזר עבדו, אל תדאג, אתה תעשה את רצון ה' והוא יעזור לך וישלח מלאך להראות לך את הדרך (במחשבה). שאם אדם רוצה להיות צדיק הקב"ה מוסר לו מלאך שמתנהג איתו בדרך של צדיק, ואם אדם רוצה להיות חסיד, הקב"ה מוסר לו מלאך שמתנהג בדרך חסידות (אדר"נ זוטא פרק ג), וכן אדם שרוצה להיות רשע רח"ל יצה"ר מאוד ישמח להתחבר איתו.

~ יהיה ממון חברך חביב עליך כשלך

<BIG><SMALL><B>"וַיִּקַּח הָעֶבֶד עֲשָׂרָה גְמַלִּים מִגְּמַלֵּי אֲדנָיו וַיֵּלֶךְ וְכָל-טוּב אֲדנָיו בְּיָדוֹ וַיָּקָם וַיֵּלֶךְ אֶל-אֲרַם נַהֲרַיִם אֶל-עִיר נָחוֹר" (כד, י).</B></SMALL></BIG>

   "וַיִּקַּח הָעֶבֶד עֲשָׂרָה גְמַלִּים מִגְּמַלֵּי אֲדנָיו", אומר המדרש (ב"ר) ניכרין היו משאר גמלים, שהיו יוצאים זמומין מפני הגזל שלא ירעו בשדות אחרים,ע"כ. ואמרינן (ב"ק ל) האי מאן דבעי למהוי חסידא לקיים מילי דנזיקין, דהיינו להרחיק את עצמו מהיזק ממון של חברו, וכמו שאמרו (שם) חסידים הראשונים היו מצניעים הזכוכית שלהם בתוך שדותיהם, כדי שלא יוזקו בהם הרבים, ולכן אמר ר' יוסי (אבות ב) יהיה ממון חברך חביב עליך כשלך, ובגמרא (ב"מ כד) מר זוטרא חסידא נגנב לו כוס של כסף מהאכסניא שלו, ראה תלמיד אחד שרחץ את ידיו וניגבם בבגדו של חברו, אמר כנראה שזהו הגנב, מאחר שלא איכפת לו לחוס על ממון חברו, כפת אותו והלקהו עד שהודה שאמנם הוא גנב את הכסף, ובאבות דרבי נתן (פרק שבעה עשר) רבי יוסי אומר כשם שאדם רואה את ממונו, כך יהא רואה את ממון חבירו, וכותב הרמב"ם (פרק ו מהלכות דעות ה"ג) מצוה על כל אדם לאהוב את כל אחד ואחד מישראל כגופו שנאמר "וְאָהַבְתָּ לְרֵעֲךָ כָּמוֹךָ" לפיכך צריך לספר בשבחו ולחוס על ממונו כאשר הוא חס על ממון עצמו ורוצה בכבוד עצמו.

   וכן אמר רב אשי (ב"ב לה:) גזל של רבים לא ניתן להשיבו, ועוד אמר ר' אבא קשה גזל הנאכל שאפילו צדיקים גמורים אינן יכולים להחזירו (חולין פט), ישמע חכם ויוסיף לקח.

~ צדיקים במיתתם קרואים חיים

<BIG><SMALL><B>"וַיּאמַר אֱלֹהֵי אֲדנִי אַבְרָהָם הַקְרֵה-נָא לְפָנַי הַיּוֹם וַעֲשֵׂה-חֶסֶד עִם אֲדנִי אַבְרָהָם" (כד, יב).</B></SMALL></BIG>

   ידע אליעזר עבד אברהם את מעלת התפילה לפני הקב"ה, ועוד ברגעים שצריך אותה ובוכים מקירות הלב התפילה מתקבלת, כמו שרואים כאן, ואע"פ ששאל שלא כהוגן כנראה בזכות תפילתו שהקדים לצרה ובזכות שתלה תפילתו באברהם היא נתקבלה. ופעם אחת היה מעשה שבא למצרים שופט זקן וכסיל שונא ישראל קאדי אלעשקיר שמו, ובכל יום ויום היה מעליל עלילות ברשע על ישראל ובכל אשר יפנה ירשיע, והביא את היהודים במצור ובמצוק, עד כי לא יכלו נשוא וגזר לאבד נפשות ישראל ולגזול את ממונם, והיו ישראל בצער גדול, ונשאו עיניהם אל הרב הגדול רבי משה אלדמוהי שהיה חסיד גדול, וירא את הלחץ שלוחצים אותם, ויקם משה ויושיעם, וילך הוא והשמש שלו להשתטח על קברי הצדיקים לקדושים אשר בארץ המה, ולקח מרא וחצינא וחפר חפירה גדולה בבית הקברות וירד לתוכה, ויאמר גוזרני עליכם המתים הקבורים כאן, בשם ה' אלקי ישראל שתתפללו עימי על ישראל הנמצאים בצרה גדולה וכמו שאנו מתפללים עליכם שלש פעמים בכל יום ואומרים ברוך אתה ה' מחיה המתים, כך תעמדו בתפילה על שארית הפליטה של עם ישראל שהם כצאן שאין להם רועה ומצרים לוחצים אותם ויאכלו את ישראל בכל פה, והיה מתפלל שם בבכיה ובדמעות שליש עד שכמעט היו נראות המצבות של הקברות מתגלגלות, ויהי ככלות משה להתפלל קרא לשמש שלו ואמר לו קום רד מהר מזה ועבור בתוך העיר וראה מה נשמע שם ואנכי אקרה כה, ויקם וילך ובהגיעו אל מקום בתי קברי חכמי הישמעאלים וירא שם גדוד עם רב וכבד מאוד ויתמה על זה וישאל לגוי אחד מה זה ועל מה זה, ויען הגוי ויאמר הלא ידעת אם לא שמעת כי הקאדי אלעשקיר מת מיתה פתאומית כי לא ידענו מה היה לו, וישוב השמש ויספר לרב ומיד בטלו גזרותיו של אותו רשע, שחיק טמא, וישמח הרב שמחה גדולה כי עשה ה' ניסים ונפלאות עם עמו ישראל ותשקוט הארץ. (ענף עץ אבות עמ' קמט בשם לקוטי יוסף סמברי עמ' 12).

~ מעלת הגמ"ח 

<BIG><SMALL><B>"וְהָיָה הַנַּעֲרָ אֲשֶׁר אמַר אֵלֶיהָ הַטִּי-נָא כַדֵּךְ וְאֶשְׁתֶּה וְאָמְרָה שְׁתֵה וְגַם-גְּמַלֶּיךָ אַשְׁקֶה אתָהּ הכַחְתָּ לְעַבְדְּךָ לְיִצְחָק וּבָהּ אֵדַע כִּי-עָשִׂיתָ חֶסֶד עִם-אֲדנִי" (כד, יד).</B></SMALL></BIG>

   אמר אליעזר להקב"ה איזו נערה מתאימה ליצחק אבינו זוהי שהיא בעלת חסדים, שהמשנה (אבות א, ב) אומרת שמעון הצדיק היה משירי כנסת הגדולה, הוא היה אומר על שלשה דברים העולם עומד: על התורה על העבודה ועל גמילות חסדים. העולם מתחילה לא נברא אלא בחסד שנאמר (תהילים פט, ג) "כִּי-אָמַרְתִּי עוֹלָם חֶסֶד יִבָּנֶה", פעם אחת היה רבן יוחנן בן זכאי יוצא מירושלים והיה רבי יהושע הולך אחריו וראה בית המקדש חרב, אר"י אוי לנו על זה שהוא חרב, מקום שמכפרים בו עונותיהם של ישראל, א"ל בני אל ירע לך יש לנו כפרה אחת שהיא כמותה ואיזה זה? זה גמ"ח שנאמר (יהושע ו, ו) "כִּי חֶסֶד חָפַצְתִּי וְלֹא-זָבַח", שכן מצינו בדניאל איש חמודות שהיה מתעסק בגמ"ח, והגמ"ח שהיה מתעסק בהם הן: מתקן את הכלה ומשמחה ומלווה את המת ונותן פרוטה לעני ומתפלל ג' פעמים ביום, ותפילתו מתקבלת ברצון (אבות דרבי נתן פרק ד). וכתב מרן בש"ע (סי' קסז סע' ו) בין ברכה לאכילה לא ישיח דברים בטלים ואם שח צריך לחזור ולברך, אלא אם כן היתה השיחה מענין הדברים שמברכים עליו כגון תנו אוכל לבהמה, עד כאן לשון מר"ן הש"ע. וטעמו משום שכתוב קודם "וְנָתַתִּי עֵשֶׂב בְּשָׂדְךָ לִבְהֶמְתֶּךָ" ורק אח"כ "וְאָכַלְתָּ וְשָׂבָעְתָּ", אומנם בספר חסידים (סי' תקלא) כתב שלשתות אדם קודם לבהמה כדכתיב ברבקה שאמרה לעבד "שְׁתֵה וְגַם-גְּמַלֶּיךָ אַשְׁקֶה", והביא דבריו המגן אברהם (ס"ק יח) וכך פסק בהליכות עולם (פרשת אמור–ד, בהר–ב).

<BIG><SMALL><B>"וַתּאמֶר אֵלָיו בַּת-בְּתוּאֵל אָנכִי בֶּן-מִלְכָּה אֲשֶׁר יָלְדָה לְנָחוֹר" (כד, כד).</B></SMALL></BIG>

   אומר רש"י השיבתו על ראשון ראשון ועל אחרון אחרון, וכן זה מופיע בפרקי אבות (ה, ז) התנא הקדוש מלמדינו איך יוכל האדם להשיג מדרגות בעבודת ה' ובלימוד התורה, אחד מדרכי יצה"ר הוא פיזור הנפש שגורם לאדם מי שמפוזר בדבריו בדרך כלל גם מפוזר בנפשו, אין לו סדר בלימוד ואין לו עקביות בשאר דברים מתחיל דברים ואינו מסיימם, רבינו בחיי זצוק"ל בחובת הלבבות היה מוסיף בברכת המזון הרחמן הוא יצילנו מפיזור נפש, אחת הדרכים למנוע זאת היא הרציפות בלימוד, בעמל, בעמקות ובניסיון להגיע לחקר הדבר הנלמד, אם בהלכה, אם בגמרא, סברות, קושיות, תירוצים, אוקימתות, בכל דבר צריך סיכום קצר, ראשי פרקים, מהו הסוגיה וכו' 

(בני בנימין).

~ תאוות הכסף

<BIG><SMALL><B>"וּלְרִבְקָה אָח וּשְׁמוֹ לָבָן וַיָּרָץ לָבָן אֶל-הָאִישׁ הַחוּצָה אֶל-הָעָיִן" (כד, כט).</B></SMALL></BIG>

   כפירוש רש"י למה רץ ועל מה רץ. "וַיְהִי כִּרְאת אֶת-הַנֶּזֶם" אמר עשיר הוא זה ונתן עיניו בממון, אמר לנו רש"י הקדוש את מידת תאוות הממון שהיתה ללבן (השחור) שפעמים יצה"ר נכנס בלב האברכים שעומלים בתורה הקדושה ומראה להם "בעלי בית" ואנשי עסקים שמרוויחים בזמן קצר הרבה כסף ואז מתחילים מחשבות על הכסף ואיך יכולנו להשיג אותו, אבל זה לא נכון, שהמשנה אומרת (אבות ו, ה) אל תתאווה לשולחנם של מלכים ששולחנך גדול משלהם, וכן מסופר (תמיד לא:) על אלכסנדרוס מוקדון ששאל את זקני הנגב איזהו עשיר? ענו לו השמח בחלקו, וכן שחזר למלכותו קיבל במתנה מגן עדן (עיין שם) גלגל עין של אדם, ורמזו לו בזה שכמו שעין של אדם אינו יכול לשבוע בעולם הזה כך גם הוא, והנה לקח את העין ושקל כנגדה כסף וזהב לרוב אבל העין היתה יותר כבדה, בא לפני חכמי ישראל ושאל אותם לפשר הכוונה, אמרו לו זה הגלגל הוא של בשר ודם, שעין של בשר ודם תמיד אינו שובע עד שמת ומתכסה בעפר, אמר להם מאיפה אני יודע שאתם דוברים אמת, אמרו לו שייקח מעט עפר וכסהו ותכף תמצא משקלו, שזה מה שכתוב (משלי כז, כ) "שְׁאוֹל וַאֲבַדּוֹ לֹא תִּשְׂבַּעְנָה וְעֵינֵי הָאָדָם לֹא תִשְׂבַּעְנָה", על כן יתן האדם אל לבו מה עיקר ומה טפל, מה אסור ומה מותר, מה טוב ומה רע, והבא לטהר מסייעין לו. ואפשר לפרש גם על מה שאמר אבא איסי בן יוחנן משום שמואל הקטן: העוה"ז דומה לגלגל של עינו של אדם, לבן שבו זה אוקיינוס שמקיף את כל העולם, שחור שבו זה העולם, קומט שבשחור זה ירושלים, פרצוף שבקומט זה בית המקדש שיבנה במהרה בימינו ובימי כל ישראל אמן, (דרך ארץ זוטא פר' ט).

~ מה העניין "על העין"?

<BIG><SMALL><B>"וַיְהִי כִּרְאת אֶת-הַנֶּזֶם וְאֶת-הַצְּמִדִים עַל-יְדֵי אֲחֹתוֹ וּכְשָׁמְעוֹ אֶת-דִּבְרֵי רִבְקָה אֲחֹתוֹ לֵאמר כּה-דִבֶּר אֵלַי הָאִישׁ וַיָּבא אֶל-הָאִישׁ וְהִנֵּה עמֵד עַל-הַגְּמַלִּים עַל-הָעָיִן. וַיּאמֶר בּוֹא בְּרוּךְ ה' לָמָּה תַעֲמד בַּחוּץ וְאָנכִי פִּנִּיתִי הַבַּיִת וּמָקוֹם לַגְּמַלִּים" (כד, ל-לא).</B></SMALL></BIG>

   הכיר אליעזר בהליכתו של לבן לרעה ופעל בשמות הקודש והרכיב גמל על גמל והעמידם באוויר למעלה מעין המים, ואז כראות לבן כה עשה, פחד ואמר מי יכול לבטל פעולותיו, אין זה כי אם אצבע אלוקים היא ומי יכול לעמוד לפניו ואם תאמר כישוף, הוא אינו פועל באוויר כמ"ש בש"ס (סנהדרין מד:, ברש"י שם) מעשה באשקלון שהיו שמונים מכשפות ישראליות, משה שמעון בן שטח כינס שמונים בחורים בעלי קומה וביד כל אחד כד גדול וטלית בתוכו, ויום גשמים היה א"ל היזהרו מהם ומתי שתכנסו כל אחד יגביה אחת מהן מן הארץ ושוב אין כישוף שולט בכם ואם לאו לא נוכל להן, הלך שמעון בן שטח לטרקלין שלהם והניח הבחורים מבחוץ, א"ל מי אתה, אמר להם מכשף אני ולנסותכם באתי, א"ל ומה כשפים יש בידך, א"ל יוכלני אני להביא לכם שמונים בחורים כולם עטופים טליתות יבשים ואע"פ שהיום יום גשמים, א"ל עתה נראה, יצא לבחוץ ורמז לבחורים והוציאו הטליתות יבשים ונתעטפו בהן ונכנסו ואחז כל אחד ואחד מהם והגביהום והרגם, נמצא שעל ידי שהגביהו אותם מן הארץ נתבטל הכישוף של המכשפות וז"ש "וַיָּבא אֶל-הָאִישׁ וְהִנֵּה עמֵד עַל-הַגְּמַלִּים עַל-הָעָיִן" שאין פועל הכישוף וכראותו שלא יוכל לו אז א"ל "בּוֹא בְּרוּךְ ה'" וכו' (לקוטי אמרי אל).

<BIG><SMALL><B>"וַיּאמֶר אָחִיהָ וְאִמָּהּ תֵּשֵׁב הַנַּעֲרָ אִתָּנוּ יָמִים אוֹ עָשׂוֹר אַחַר תֵּלֵךְ" (כד, נה).</B></SMALL></BIG>

   פי' רש"י, ובתואל היכן היה, אלא הוא היה רוצה לעכב ובא מלאך והמיתו,ע"כ. ודעו כי זכותו של אברהם עמדה לו להינצל מהרעלה, ובא מלאך מן השמים והחליף את הצלחות שעל גבי השולחן כדי שלא יאכל אליעזר מאותו צלחת מורעלת, ואותה צלחת נזדמנה ליד בתואל והוא אכל ממנה ומת, לפי שבתואל זה היה מלך חרן וכל בתולה שהיתה נישאת היו צריכים להביאה בלילה הראשון לארמונו, וכולם חרקו שן, אבל לא היה להם עוז לומר לו דבר,

   עכשיו משראו האנשים השידוך של רבקה נועצו כולם ואמרו: אם בתואל יעשה כך גם עם בתו טוב, ואם לא נהרוג אותו ואת אליעזר ואת רבקה, ולכן סיבבו מן השמים שיאכל מן המאכל המורעל כדי שינצלו אליעזר ורבקה, 

וי"א שבתואל לא הסכים לשלוח את רבקה כי טען יבא יצחק לכאן וישאנה, ולכן היה ראוי למות במגפה באותו לילה. (מעם לועז).

<BIG><SMALL><B>"וַיִּקְרְאוּ לְרִבְקָה וַיּאמְרוּ אֵלֶיהָ הֲתֵלְכִי עִם-הָאִישׁ הַזֶּה וַתּאמֶר אֵלֵךְ" (כד, נח).</B></SMALL></BIG>

   אמר רבי יצחק, אמרה רבקה הולכת אני על כורחכם שלא בטובתכם (ב"ר), והנה יש לשאול איך רבקה לא נדבקה במידות המגונות והרעות של משפחתה והרי היא איתם יומם ולילה? 

אלא יש לומר שכל זמן שהיא היתה שם התפללה להשי"ת שיעזור לה להוציא אותה משם וכן דבקה בתורה ובגמ"ח וכל מחשבותיה היו איך לצאת מהבית הזה ולחיות חיים של תורה שקטים וידעה הפסוק (משלי יג, כ-כא) "הוֹלֵךְ אֶת-חֲכָמִים יֶחְכָּם וְרעֶה כְסִילִים יֵרוֹעַ. חַטָּאִים תְּרַדֵּף רָעָה וְאֶת-צַדִּיקִים יְשַׁלֶּם-טוֹב"

   ולזאת חיכתה רבקה כל הזמן, ומאחר שמחשבה טובה מצרפה הקב"ה למעשה (קידושין מ) שנאמר, "אָז נִדְבְּרוּ יִרְאֵי ה' אִישׁ אֶל-רֵעֵהוּ וַיַּקְשֵׁב ה' וַיִּשְׁמָע וַיִּכָּתֵב סֵפֶר זִכָּרוֹן לְפָנָיו לְיִרְאֵי ה' וּלְחֹשְׁבֵי שְׁמוֹ" (מלאכי ג, טז), מאי "וּלְחֹשְׁבֵי שְׁמוֹ", אמר רב אסי אפילו חשב אדם לעשות מצוה ונאנס ולא עשאה מעלה עליו הכתוב כאילו עשאה, ובגלל זה זכתה ונשאה ליצחק אבינו.

~ אסור לאדם להלך אחר אישה בשוק

<BIG><SMALL><B>"וַתָּקָם רִבְקָה וְנַעֲרתֶיהָ וַתִּרְכַּבְנָה עַל-הַגְּמַלִּים וַתֵּלַכְנָה אַחֲרֵי הָאִישׁ וַיִּקַּח הָעֶבֶד אֶת-רִבְקָה וַיֵּלַךְ" (כד, סא).</B></SMALL></BIG>

   וכאן רבקה לימדה אותנו דבר גדול מאוד, שאין זה מדרך הצניעות שאשה תלך לפני איש ברחוב, וכל שכן שהאיש לא יהלך אחר אישה  שכתוב (ברכות סא) לא יהלך אדם אחרי אשה בדרך ואפי' אשתו נזדמנה לו על הגשר יסלקנה לצדדים וכל העובר אחר אשה בנהר אין לו חלק לעולם הבא, וכתוב (אבות דרבי נתן ב, ב) לא ילך אדם אחר האשה בשוק ואפילו אם אשתו ואין צריך לומר עם אשה אחרת מפני טענת הבריות נאמר כאן "לא תרבו" ונאמר להלן לא תקרב לדבר המביא ליד עבירה, אמרו חכמים הרחק מחטא קל שמא יביאך לחטא חמור, וכן כתב מרן בש"ע (אה"ע סי' כא סע' א) פגע באשה בשוק אסור להלך אחריה, אלא רץ ומסלקה לצדדין או לאחריו, וכתב הילקוט יוסף (כיבוד הורים פרק ג) הפוגש את אמו בשוק והיא רוצה לדבר עמו, אינו רשאי להשתמט ממנה, וכן מותר לבן לכבד את אמו לעלות לאוטובוס לפניו ואין בזה חשש  משום שהוא מהלך אחר אשה. ע"ש.

~ תפילה בבית או בשדה?

<BIG><SMALL><B>"וַיֵּצֵא יִצְחָק לָשׂוּחַ בַּשָּׂדֶה לִפְנוֹת עָרֶב וַיִּשָּׂא עֵינָיו וַיַּרְא וְהִנֵּה גְמַלִּים בָּאִים" (כד, סג).</B></SMALL></BIG>

   להלך בין השיחים כלומר להשתעשע ולטייל בין האילנות לרוח היום, זהו לשון הפשט וע"ד המדרש לשוח בשדה אין שיחה אלא תפילה שנאמר (תהילים קב, א) "תְּפִלָּה לְעָנִי כִי-יַעֲטף וְלִפְנֵי ה' יִשְׁפּךְ שִׂיחוֹ", מכאן ארז"ל יצחק תקן תפילת מנחה, וע"ד הקבלה "לָשׂוּחַ בַּשָּׂדֶה" המתפלל לשם המיוחד הוא מזכיר הכינוי ומתוך הכינוי מוצאו, וזהו לשון "לָשׂוּחַ בַּשָּׂדֶה" וכן (בראשית כח, יא) "וַיִּפְגַּע בַּמָּקוֹם" כי השיחה בשדה הפגיעה במקום וזהו לשון (ירמיה ז, טז) "וְאַל-תִּפְגַּע-בִּי" (איוב כא, טו) "וּמַה-נּוֹעִיל כִּי נִפְגַּע-בּוֹ" וכל הפעולות מיוחסות אל הכינוי ומוציא אל הפועל בכח השם המיוחד (רבנו בחיי). אולם צריכים אנו לדעת שאין הדברים הנ"ל אמורים בנו כי אנו צריכים להתפלל בבית הכנסת דווקא, כמו שכתב המתוק מדבש על הזהר הקדוש (פר' בשלח מאמרי קדושת בית הכנסת עמ' יט) שאין ראוי להתפלל בשדה, מפני שאנו צריכים להתפלל בבית הכנסת, שבית הכנסת של מטה הוא מכוון כנגד בית הכנסת של מעלה, ועוד כי התפילה והכוח הרוחני שבה צריך לעלות ולצאת מתוך מקום צר ודחוק בדרך הישר כנגד ירושלים של מעלה, לכן כשמתפללים בבית הכנסת מצטמצמים בו ההבלים היוצאים מפיות המתפללים ומהם מתהוה אור הקדוש העולה מתוך מקום דחוק דרך החלונות שלא יטה ימין ושמאל, ובשדה אין הקול יכול להשתלח כך, כי שם יתפזר הקול לכל צד ויגיע למקום הקליפות, וגם אם עולה קול התפילה מבית הכנסת שהוא מקום קדוש שאין שם משכן החיצונים, מתכסה התפילה מאור הקדוש השורה בבית הכנסת ועולה מעיני החיצונים ואין להם אחיזה בה, מה שאין כן בשדה שהוא מקום מגולה בפרהסיא שיכולים החיצונים להאחז בה, ואל תקשה לי מיצחק כי שונה היה יצחק שהיה בו מה שלא היה בכל העולם, שמדתו היתה מדת הגבורה בסוד פחד יצחק לכן פחדו החיצונים להתקרב אל תפילתו. ועוד כי פסוק זה אינו בא להורות מקום תפילתו כי בודאי לא התפלל בשדה סתם אלא התפלל בשדה אחר הנקרא שדה תפוחין קדישין שהיא השכינה ולעולם גם יצחק התפלל בבית שהיה שם בשדה. ע"ש.

<BIG><SMALL><B>"וַתּאמֶר אֶל-הָעֶבֶד מִי-הָאִישׁ הַלָּזֶה הַהלֵךְ בַּשָּׂדֶה לִקְרָאתֵנוּ וַיּאמֶר הָעֶבֶד הוּא אֲדנִי וַתִּקַּח הַצָּעִיף וַתִּתְכָּס" (כד, סה).</B></SMALL></BIG>

   ומפני מה לא אמר אליעזר זה אדוני יצחק או זה יצחק אדוני? אלא למד אותנו דבר גדול שאין לתלמיד לקרוא לרבו בשמו, וכן כתב מרן בש"ע (י"ד סי' רמב סע' טו) אסור לתלמיד לקרות לרבו בשמו לא בחייו ולא במותו ואפילו לקרות לאחרים ששמם כשמו אסור, אם הוא שם פלאי שאין הכל רגילין לקרות בו, וכן אמר ר' יוחנן (סנהדרין ק) מפני מה נענש גיחזי? מפני שקרא לרבו בשמו שנאמר (מ"ב ח, ה) "וַיּאמֶר גֵּחֲזִי אֲדנִי הַמֶּלֶךְ זאת הָאִשָּׁה וְזֶה-בְּנָהּ אֲשֶׁר-הֶחֱיָה אֱלִישָׁע" 

<BIG><SMALL><B>"וַיּסֶף אַבְרָהָם וַיִּקַּח אִשָּׁה וּשְׁמָהּ קְטוּרָה" (כה, א).</B></SMALL></BIG>

  נלמד מאברהם אבינו ע"ה שאסור לאדם להישאר לבד ללא אשה, שאז יצה"ר נכנס יותר חזק לראש ומתחיל לבלבל את האדם, ופעמים לרוב שהאדם מגיע לשעמום ובטלה ומזה מגיע לידי עבירה. וכן אמר ר' יודן לימדתך תורה שאם יהיה לאדם בנים גדולים יהיה משיאן מתחלה, ואח"כ הוא נושא לו אשה, ממי אתה למד, מאברהם. בתחילה "וַיְבִאֶהָ יִצְחָק הָאהֱלָה שָׂרָה אִמּוֹ" (בראשית כד, סז) ואח"כ "וַיּסֶף אַבְרָהָם וַיִּקַּח אִשָּׁה", "קְטוּרָה" רבי אומר זו הגר ולמה נקרא שמה קטורה שהיה קשורה כנוד (תנחומא), ואל יקשה בעיניך לאמר איך היה לוקח לעצמו אשה כנענית, והוא המזהיר והמשביע את עבדו שלא יקח אשה לבנו מבנות כנען, והטעם כי אין ההקפדה אלא רק על יצחק שהיה עיקר הזרע וכענין שכתוב (בראשית כא, יב) "כִּי בְיִצְחָק יִקָּרֵא לְךָ זָרַע", וכיון שנשלמה הכוונה ביצחק אין להקפיד באברהם אם ישא כנענית. וכן כתב מרן בש"ע (אה"ע סי' א סע' ח) אע"פ שקיים מצות פריה ורביה [הארת המחבר: לפי הדעה שהיתה לאברהם בת – לעיל כד, א] אסור לו לעמוד בלא אשה וצריך שישא אשה בת בנים.

<BIG><SMALL><B>"וַתֵּלֶד לוֹ אֶת-זִמְרָן וְאֶת-יָקְשָׁן וְאֶת-מְדָן וְאֶת-מִדְיָן וְאֶת-יִשְׁבָּק וְאֶת-שׁוּחַ" (כה, ב).</B></SMALL></BIG>

   "יָקְשָׁן" מפרש מלשון מוקש, כי הרבה מעשים רעים עושים הרשעים עד שנגרשים מן העולם, דכתיב "וַיְשַׁלְּחֵם מֵעַל יִצְחָק בְּנוֹ" שנשלים ונגרשים מלהיות אצל נשמת הצדיק הנקראת יצחק (מתוק מדבש על הזוהר), 

דבר אחר "יָקְשָׁן" שהיו מקישין בתוף לעבודת כוכבים, 

"זִמְרָן" שהיו מזמרים לעבדות כוכבים (ב"ר),

ומכאן נלמד גם מוסר השכל שפעמים שיש לאדם בנים רשעים מרושעים אבל זה לא אומר שהוא צריך להתייאש בעבודת ה' אלא להיפך יסתכל על זה בצד ה"חיובי" שבזכותם הוא יכול להיות גדול הדור, בזה שידע איך להתנהג איתם, ע"פ ההלכה ואיך לדבר איתם ולהעביר על מידותיו ורגשותיו ולהתנהג בהתאם בכל שעה ובכל דין.

~ התמיכה בת"ח יותר מכולם

<BIG><SMALL><B>"וַיִּתֵּן אַבְרָהָם אֶת-כָּל-אֲשֶׁר-לוֹ לְיִצְחָק. וְלִבְנֵי הַפִּילַגְשִׁים אֲשֶׁר לְאַבְרָהָם נָתַן אַבְרָהָם מַתָּנת וַיְשַׁלְּחֵם מֵעַל יִצְחָק בְּנוֹ בְּעוֹדֶנּוּ חַי קֵדְמָה אֶל-אֶרֶץ קֶדֶם" (כה, ה-ו).</B></SMALL></BIG>

   ומאחר שיצחק אבינו היה ירא שמים גדול ות"ח גדול ראה לנכון אברהם אבינו לתת את כל העושר והכבוד, שידע אברהם המעלה למהנה תלמיד חכם מנכסיו. שאמר ר' יוחנן (ברכות לד:) כל הנביאים כולן לא נתנבאו אלא לעושה פרקמטיא לת"ח ולמהנה ת"ח מנכסיו, אבל ת"ח עצמן – "עַיִן לֹא-רָאָתָה אֱלֹהִים זוּלָתְךָ יַעֲשֶׂה לִמְחַכֵּה-לוֹ" (ישעיה סד, ג), וכן אמר רבי יוסי בר אבין (פסחים נג:) מטיל מלאי לכיס (נותן סחורה לתלמידי חכמים להשתכר בה) תלמידי חכמים זוכה ויושב בישיבה של מעלה שנא' "כִּי בְּצֵל הַחָכְמָה בְּצֵל הַכָּסֶף" (קהלת ז, יב), וכן כתב בילקוט יוסף (כיבוד אב ואם פרק יב) לעולם לא ישנה אדם בנו לבין הבנים, וישווה את כל בניו במאכל ובמשקה ובכספים, במתנה ובירושה, ואמנם מותר לאב לכתוב צוואה ולהוריש את רוב הנכסים שלו לבנו שהוא ת"ח ושאר נכסיו לשאר היורשים שאינם ת"ח, ומן הראוי שהאב יסייע לבנו שלומד תורה בהתמדה והיא זכות גדולה לאב שמסייע ביד בנו הלומד תורה.

   "נָתַן אַבְרָהָם מַתָּנת" והמתנות הם אלו מיני מדרגות תחתונות שברא הקב"ה בעולם שהם שמות של שרי מעלה מצד כח הטומאה שמסר להם אברהם, כדי להשלים את כל המדרגות שברא הקב"ה שיפעלו בעולם, כי העולם צריך אל הקליפה וצריך לתת לכל דבר חלקו (הארת המחבר: לפי מה שכתוב [שבת לב] שמגלגלין זכות על ידי זכאי וחובה על ידי חייב), אבל לא לימדם כשפים או ע"ז שזה נאסר לבני נח, אלא גילה להם מקום אחיזתם בשרים הידועים השולטים עליהם שעל ידם היא הנהגה הטבעית בעולם, ונתעלה יצחק למשול על כולם ע"י אמונה עליונה בהקב"ה כראוי, להראות שכל כוחות האלו כולם משועבדים תחת ממשלת יצחק שהוא ממשלת הגבורה דקדושה (זהר על הפרשה).

<BIG><SMALL><B>"וַיִּגְוַע וַיָּמָת אַבְרָהָם בְּשֵׂיבָה טוֹבָה זָקֵן וְשָׂבֵעַ וַיֵּאָסֶף אֶל-עַמָּיו" (כה, ח).</B></SMALL></BIG>

   והרי אמרו חז"ל אין אדם יוצא מן העולם וחצי תאוותו בידו, אם כן אז איך כתוב על אברהם "וְשָׂבֵעַ",? אלא היה זקן ושבע ברוחניות שהשלים מטרת בואו לעולם, ואין לך נחת רוח גדולה מזה לאחר שמיצית את עצמך ואתה מגיע לעולם שכולו טוב. והקב"ה מראה לצדיקים עד שהם בעולם הזה מתן שכרן מה שהוא עתיד ליתן להם לעתיד לבוא והם ישנים, שנאמר (איוב ג, יב) "כִּי-עַתָּה שָׁכַבְתִּי וְאֶשְׁקוֹט" (ב"ר).

<BIG><SMALL><B>"וַיְהִי אַחֲרֵי מוֹת אַבְרָהָם וַיְבָרֶךְ אֱלֹהִים אֶת-יִצְחָק בְּנוֹ וַיֵּשֶׁב יִצְחָק עִם-בְּאֵר לַחַי ראִי" (כה, יא).</B></SMALL></BIG>

   אף על פי שמסר הקב"ה את הברכות לאברהם, אברהם נתיירא לברך את יצחק מפני שצפה את עשו יוצא ממנו, אמר יבוא בעל הברכות ויברך את אשר ייטב בעיניו, ובא הקב"ה וברכו (רש"י), ועוד ויען כי לא פורש במקרא במה ברכו וכן מלת בנו מיותרת, וכי עדיין לא ידענו שיצחק היה בנו? נוכל לומר שברכו שיהיה בנו לכל דבר, הוא לבד, ולא בני הפילגשים כי המה דומים כאילו אינן בניו, רק יצחק לבד יקרא בנו, ולו משפט הירושה.

@ פרשת תולדות

<BIG><SMALL><B>"וְאֵלֶּה תּוֹלְדת יִצְחָק בֶּן-אַבְרָהָם אַבְרָהָם הוֹלִיד אֶת-יִצְחָק" (כה, יט).</B></SMALL></BIG>

   זה שאמר הכתוב "עֲטֶרֶת זְקֵנִים בְּנֵי בָנִים וְתִפְאֶרֶת בָּנִים אֲבוֹתָם" (משלי יז, ו), הצדיקים מתעטרין בבני בניהם, ובניהם מתעטרים באבותם. כיצד? אברהם נתעטר בזכות יעקב, כשהשליך אותו נמרוד לתוך הכבשן, ירד הקב"ה להצילו, אמרו מלאכי השרת רבש"ע לזה אתה מציל? כמה רשעין עתידים לצאת ממנו, אמר להן הקב"ה בשביל בנו יעקב שעתיד לצאת ממנו אני מציל אותו, הרי נתעטרו אבות בשביל בנים, מנין שנתעטרו בנים בשביל אבות? בשעה שיצא יעקב מלבן, רדף לבן אחריו ונגלה עליו הקב"ה בדרך ואמר לו: "הִשָּׁמֶר לְךָ מִדַּבֵּר עִם-יַעֲקב מִטּוֹב עַד-רָע" (בראשית לא, כט) כיון שבאו להתווכח זה עם זה, מה יעקב אומר ללבן? "לוּלֵי אֱלֹהֵי אָבִי אֱלֹהֵי אַבְרָהָם וּפַחַד יִצְחָק הָיָה לִי" (שם שם, מב) הוי זכות אברהם הצילתו ליעקב, אבל יצחק נתעטר באברהם ואברהם נתעטר ביצחק, (תנחומא).

~ צדיק בן צדיק וצדיק בן רשע

<BIG><SMALL><B>"וַיֶּעְתַּר יִצְחָק לה' לְנכַח אִשְׁתּוֹ כִּי עֲקָרָה הִוא וַיֵּעָתֶר לוֹ ה' וַתַּהַר רִבְקָה אִשְׁתּוֹ" (כה, כא).</B></SMALL></BIG>

    "לְנכַח אִשְׁתּוֹ", על אשתו לא נאמר אלא "לְנכַח", מלמד ששניהם עקורים היו, אם כך "וַיֵּעָתֶר לוֹ"? ויעתר להם היה צריך לכתוב, אלא לפי שלא דומה תפילת צדיק בן צדיק לצדיק בן רשע (יבמות סד), מכאן ילמד האדם כמה צריך להיות שמח ומאושר שהורים הולכים בדרך של תורה ויראת שמים, שאמר משה לפני הקב"ה (ברכות ז) מפני מה יש צדיק וטוב לו ויש צדיק ורע לו, יש רשע שטוב לו ויש רשע ורע לו, אמר לו, צדיק וטוב לו, צדיק בן צדיק, צדיק ורע לו, צדיק בן רשע, רשע וטוב לו, רשע בן צדיק, רשע ורע לו רשע בן רשע, וכן כשרצו העם למנות נשיא במקום רבן גמליאל (ברכות כז:) מינו את ר' אלעזר בן עזריה שהוא חכם והוא עשיר והוא עשירי לעזרא ויש לו זכות אבות, והיה יושב ר"ע (ירושלמי תענית פ"ד ה"א) ומצטער ואומר לא שהוא בן תורה יותר ממנו, אלא שהוא בן גדולים יותר ממנו, אשרי אדם שזכו לו אבותיו, אשרי אדם שיש לו יתד להתלות בו. וכן אמר רבן גמליאל בנו של ר' יהודה הנשיא (אבות ב, ב) כל העוסקים עם הציבור יהיו עוסקים עימהם לש"ש שזכות אבותם מסיעתם, וצדקתם עומדת לעד.

<BIG><SMALL><B>"וַיִּתְרצֲצוּ הַבָּנִים בְּקִרְבָּהּ וַתּאמֶר אִם-כֵּן לָמָּה זֶּה אָנכִי וַתֵּלֶךְ לִדְרשׁ אֶת-ה'" (כה, כב).</B></SMALL></BIG>

   והנה יש לשאול מדוע כתוב בפסוק "וַיִּתְרצֲצוּ הַבָּנִים בְּקִרְבָּהּ" ולא כתיב ויתרוצצו הבנים בבטנה כמו שכתוב "שְׁנֵי גוֹיִם בְּבִטְנֵךְ"? אלא ש"בְּקִרְבָּהּ" אותיות רבקה, ורבקה שאלה שתי שאלות, השאלה הראשונה היתה שביקשה מבעלה שיתפלל שתלד בן ולא תהיה עקרה, כיון שראתה עצמה בהריון והיה לה צער גדול, הלכה לדרוש את ה', השיבו לה מן השמים "שְׁנֵי גוֹיִם בְּבִטְנֵךְ וּשְׁנֵי לְאֻמִּים מִמֵּעַיִךְ יִפָּרֵדוּ", כלומר מפני חוסר זכות מעיים שבאה מבית בתואל, לכן יהיה לה בן רשע, אז התפללה שלא תלד עוד וה' קיבל תפילתה, ואמרו חז"ל היתה ראויה רבקה שיצאו ממנה י"ב שבטים וע"י תפילתה שאמרה "לָמָּה זֶּה אָנכִי", "זֶּה" בגימטריא י"ב, נתנו י"ב השבטים ליעקב (אהבת חיים), ד"א היו מריבים זה עם זה וכל אחד רצה לרצץ ולשבר ולהרוג את חברו (זהר הקדוש).

<BIG><SMALL><B>"וַיֵּצֵא הָרִאשׁוֹן אַדְמוֹנִי כֻּלּוֹ כְּאַדֶּרֶת שֵׂעָר וַיִּקְרְאוּ שְׁמוֹ עֵשָׂו" (כה, כה).</B></SMALL></BIG>

   אמר ר' אבא בר כהנא כאילו שופך דמים, וכיון שראה שמואל את דוד אדמוני, דכתיב (שמואל א  טז, יב) "וַיִּשְׁלַח וַיְבִיאֵהוּ וְהוּא אַדְמוֹנִי" נתיירא ואמר אף זה שופך דמים כעשו, אמר לו הקב"ה "עִם-יְפֵה עֵינַיִם" עשו מדעת עצמו הוא הורג, אבל זה מדעת סנהדרין הוא הורג (ב"ר), ד"א "אַדְמוֹנִי" מלמד שהשחית רחם אמו והתגולל בדם. וכן "עֵשָׂו" בגמטריא שלום שאלמלא שמו שהוא שלום היה מחריב העולם (בעל הטורים). וכן עשו היה כל כך רשע שבהיותו בבטן אמו שתה דם נדתה (ילקוט שמעוני), וכן לא יקראו ההורים לבנם על שם של אנשים המפורסמים ברשעתם אלא בשמות של צדיקים וחסידים כאברהם, יצחק, יעקב, משה, אהרון, דוד ושלמה וכיוצא.

(ילקוט יוסף שובע שמחות חלק ב פ"י ה"ז).

~ עובר הצדיק במעי אמו

<BIG><SMALL><B>"וְאַחֲרֵי-כֵן יָצָא אָחִיו וְיָדוֹ אחֶזֶת בַּעֲקֵב עֵשָׂו וַיִּקְרָא שְׁמוֹ יַעֲקב וְיִצְחָק בֶּן-שִׁשִּׁים שָׁנָה בְּלֶדֶת אתָם" (כה, כו).</B></SMALL></BIG>

   דרש רבי אבהו מאי דכתיב (במדבר כג, י) "מִי מָנָה עֲפַר יַעֲקב וּמִסְפָּר אֶת-רבַע יִשְׂרָאֵל",

מלמד שהקב"ה יושב וסופר את רביעותם של ישראל מתי תבוא טיפה שצדיק נוצר הימנה (נדה לא). דרש ר' שמלאי (שם ל:) למה הולד דומה במעי אמו? לפנקס שמקופל ומונח ידיו על שתי צדעיו שתי אציליו על ב' ארכובותיו, וב' עקביו על ב' עגבותיו וראשו מונח לו בין ברכיו ופיו סתום וטבורו פתוח ואוכל ממה שאמו אוכלת ושותה ממה שאמו שותה, ואינו מוציא רעי שמא יהרוג את אמו, וכיון שיצא לאויר העולם נפתח הסתום ונסתם הפתוח שאלמלא כן אינו יכול לחיות אפי' שעה אחת ונר דלוק על ראשו וצופה ומביט מסוף העולם עד סופו, ואין לך ימים שאדם שרוי בטובה יותר מאותן הימים, ומלמדין אותו כל התורה כולה, וכיון שבא לאויר העולם בא מלאך וסוטרו על פיו ומשכחו כל התורה כולה ואינו יוצא משם עד שמשביעין אותו ולא נשבע למרמה, ומה היא השבועה שמשביעין אותו? תהי צדיק ואל תהי רשע ואפילו כל העולם כולו אומרים לך צדיק אתה, תהיה בעיניך כרשע והוי יודע שהקב"ה טהור ומשרתיו טהורים ונשמה שנתן בך טהורה היא, אם אתה משמרה בטהרה מוטב ואם לאו הריני נוטלה ממך.

   "וַיִּקְרָא שְׁמוֹ יַעֲקב" כנגד 4 עטרות שעתידין בניו לעטר להקב"ה: י כנגד עשרת הדיברות, ע כנגד שבעים זקנים שהם סנהדרין גדולה של משה רבינו, ק כנגד היכל שבנו להקב"ה שנאמר (יחזקאל מב, ח) "הַהֵיכָל מֵאָה אַמָּה", ב כנגד שתי לוחות.

<BIG><SMALL><B>"וַיִּגְדְּלוּ הַנְּעָרִים וַיְהִי עֵשָׂו אִישׁ ידֵעַ צַיִד אִישׁ שָׂדֶה וְיַעֲקב אִישׁ תָּם ישֵׁב אהָלִים" (כה, כז).</B></SMALL></BIG>

   יעקב אחד משבעה מהולים שנולדו בעולם והם: אדם הראשון ושת בנו, נח, יעקב, יוסף, משה, איוב (תנחומא נח סי' ה), "ישֵׁב אהָלִים" בזכות מה זכה יעקב אבינו להיות יעקב אבינו, בזכות זה שישב באהלה של תורה והמית את עצמו עליה, דאמר ריש לקיש (ברכות סג:) מנין שאין דברי תורה מתקיימין אלא במי שממית עצמו עליה שנאמר (במדבר יט, יד) "זאת הַתּוֹרָה אָדָם כִּי-יָמוּת בְּאהֶל", וכתב מרן בש"ע (י"ד סי' רמו סע' יח) ת"ת שקול כנגד כל המצות, היה לפניו עשיית מצוה ות"ת אם אפשר למצוה להעשות ע"י אחרים לא יפסיק תלמודו ואם לאו יעשה המצוה ויחזור לתורתו, וכן תחילת דינו של אדם על ת"ת ואחר כך על שאר מעשיו, ולעולם יעסוק בתורה אפי' שלא לשמה שמתוך שלא לשמה יבוא לשמה, וכן אין דברי תורה מתקיימים במי שמתרפה עצמו עליהם ולא בלומדים מתוך עידון ומתוך אכילה ושתייה, אלא במי שממית עצמו עליה ומצער גופו תמיד ולא יתן שינה לעיניו ותנומה לעפעפיו.

<BIG><SMALL><B>"וַיֶּאֱהַב יִצְחָק אֶת-עֵשָׂו כִּי-צַיִד בְּפִיו וְרִבְקָה אהֶבֶת אֶת-יַעֲקב" (כה, כח).</B></SMALL></BIG>

   והפירוש של "וַיֶּאֱהַב" היה אוהבו הרבה, אימתי? "כִּי-צַיִד בְּפִיו" בשעה שהיה מכין לו אוכל, שבאותה שעה שהיה עסוק במצוה של כבד את אביך היה אוהבו, אמר: מצוה גוררת מצוה וסופו להיות טוב, ובודאי לא נעלם מעיני יצחק המעשים הרעים שעשה עשו, אלא כסבור היה שאם משתדל במצוה זו יחזור למוטב, אבל ביעקב נאמר "וְרִבְקָה אהֶבֶת אֶת-יַעֲקב" שהיתה אוהבת אותו תמיד משום שהיה מושלם בחסידות (מעם לועז – כסף נבחר וכלי חמדה).

<BIG><SMALL><B>"וַיָּזֶד יַעֲקב נָזִיד וַיָּבא עֵשָׂו מִן-הַשָּׂדֶה וְהוּא עָיֵף" (כה, כט).</B></SMALL></BIG>

   אומרת הגמ' (ב"ב טז:) אותו היום נפטר אברהם אבינו ועשה יעקב אבינו תבשיל של עדשים לנחם את יצחק אביו, ולמה של עדשים? אמרו משמו של רבה בר מרי מה עדשה זו אין לה פה, אף אבל אין לו פה (פי' רש"י שהוא יושב ודומם) ד"א מה עדשה זו מגולגלת  אף אבילות מגלגלת ומחזרת על באי עולם! ואפשר עוד שיעקב בישל נזיד עדשים בגלל שידע שזה בריא, כמו שאומרת הגמ' (ברכות מ) אמר רב מרי א"ר יוחנן הרגיל בעדשים אחת לשלושים יום מונע אסכרה מתוך ביתו, אבל לא טוב שיאכל כל יום מפני שזה מביא לחלישות הגוף.

אמר ר' יוחנן חמש עבירות עבר אותו רשע באותו היום, בא על נערה מאורסה והרג את הנפש וכפר בעיקר וכפר בתחיית המתים ושט את הבכורה (פי' רש"י ביזה את העבודה שהיתה בבכורות). 

~ תאוות האכילה

<BIG><SMALL><B>"וַיּאמֶר עֵשָׂו אֶל-יַעֲקב הַלְעִיטֵנִי נָא מִן-הָאָדם הָאָדם הַזֶּה כִּי עָיֵף אָנכִי עַל-כֵּן קָרָא-שְׁמוֹ אֱדוֹם" (כה, ל).</B></SMALL></BIG>

   הנה רואים שמדת תאוות האכילה של עשו הרשע התחילה לפעול ומרוב בהילות לאוכל אפילו לא שם לב מה הוא מבשל, אלא אמר לו תן לי מה שיש לך בסיר וזה דומה לבן זולל וסובא שלא אכפת לו מכלום רק לאכול ולסבא את הבטן שלו בשביל ליהנות מתענוגי העולם. וצריכים אנו להחדיר לעצמנו את הענין של תאוות האכילה ולדעת מה עיקר ומה טפל. שרב היה רגיל לשנות (ברכות יז) לא כעולם הזה העולם הבא. העולם הבא אין בו לא אכילה ולא שתיה אלא צדיקים יושבים ועטרותיהם בראשיהם ונהנים מזיו השכינה, ובגלל זה הדגישה המשנה (אבות ו, ד) "כָּךְ הִיא דַרְכָּה שֶׁל תּוֹרָה, פַּך בַּמֶּלַח תּאכֵל, וּמַיִם בַּמְּשׁוּרָה תִּשְׁתֶּה, וְעַל הָאָרֶץ תִּישָׁן, וְחַיֵּי צַעַר תִּחְיֶה, וּבַתּוֹרָה אַתָּה עָמֵל. וְאִם אַתָּה עוֹשֶׂה כֵן, (תהלים קכח) אַשְׁרֶיךָ וְטוֹב לָךְ. אַשְׁרֶיךָ בָּעוֹלָם הַזֶּה, וְטוֹב לָךְ לָעוֹלָם הַבָּא" וכן כתר התורה נקנית (אבות ו, ו) במיעוט תענוג ואחד התענוגים הגדולים זה האכילה. ועיין מה שכתבנו על זה בפרשת קברות התאווה.

<BIG><SMALL><B>"וַיּאמֶר יַעֲקב מִכְרָה כַיּוֹם אֶת-בְּכרָתְךָ לִי" (כה, לא).</B></SMALL></BIG>

   לפי שהעבודה (בבהמ"ק) בבכורות, אמר יעקב אין רשע זה כדאי שיקריב להקב"ה (רש"י), ובדין הוא ביקש אותה מעשו, כדאמר רש"י יעקב נוצר מטיפה ראשונה ועשו מן השניה. צא ולמד משפורפרת שפיה קצרה תן בה שתי אבנים זו תחת זו והנכנסת ראשונה תצא אחרונה והנכנסת אחרונה תצא ראשונה, נמצא עשו הנוצר באחרונה יצא ראשון, ויעקב שנוצר ראשונה יצא אחרון ויעקב בא לעכבו שיהא ראשון ללידה כראשון ליצירה ויפטור את רחמה ויטול את הבכורה מן הדין (רש"י לעיל כו), ולכן אם ירא האדם פעמים שמתגלגל מצוה לאדם שיכול לבזות אותה ע"כ יקדמנו ויקח לו אותו בתחבולות.

~ ערך לחיים

<BIG><SMALL><B>"וַיּאמֶר עֵשָׂו הִנֵּה אָנכִי הוֹלֵךְ לָמוּת וְלָמָּה-זֶּה לִי בְּכרָה" (כה, לב).</B></SMALL></BIG>

   ידע עשו שהוא הולך למות בין מצד העבירות שיש בידו ובין מצד שהוא צייד שהוא מסכן את חייו כל רגע ורגע, ומזה שלא ידע את גדול מעלת המצוות ובכללם זוהי הבכורה שביעט בה ולא רצה,

אבל אנחנו יהודים מאמינים בני מאמינים יודעים את השכר של המצוות ואת גודל מעלת הזמן, ופעם שמעת מפי הרב יוסף מוחבר שסיפר על אשה אחת בגיל השלושים לחייה שהרגישה בעיות בגב וכשהגיעה לבית חולים אמרו לה שהיא צריכה לעבור ניתוח, בלית ברירה הסכימה אותה אישה והנה הרדימו אותו והחלו בניתוח, לאחר הניתוח התעוררה האשה והתחילה לשמוע את הרופאים מדברים על ידה באומרם: חבל שגילנו בה את המחלה (סרטן) בקוטר גבוה, היא מאוד צעירה בשביל להיפטר מן העולם בעוד עשרה ימים, והנה היא התחילה לבכות והרופאים לא שמו לב אליה שבכתה או ששמעה אותם בכלל, מפני שהיתה עם הגב אליהם, והנה מרוב צערה הלכה לביתה בלי לומר לאף אחד כלום, והנה אותה אשה התחילה לפתוח גמ"ח, והתחילה לזכות את הרבים, לקרוא תהילים לרפואתה ולעזור לאנשים ולמלמדי תינוקות, העיקר להישאר בלי זמן מבוזבז, כי הזמן שלה קצר והיא צריכה להרבות בתפילות ובתחנונים וכן כך עשתה במשך עשרה ימים, איך שאומרים "לא פסיק פומיה מגירסיה" וביום העשירי, הנה פלא, היא רואה שהיא ממשיכה לחיות וביום האחד עשר התחילה כבר לצבוט את עצמה ולא התאפקה והתקשרה לבית החולים וביקשה שיביאו לה את המנתחים שהיו בחדר פלוני בשעה פלונית ואלו באו, והיא שאלה אותם אני היא זו אותה אישה שאמרתם שנשאר לה עשרה ימים לא התקשרתם אלי, מה קורה איתי, האם יש שיפור במחלה? הרופאים היו תמהים ולא הבינו, אמרו לה: גברת, האישה שהיתה צריכה להפטר כבר נפטרה וזו לא את אלא זו האישה שהיתה לידך במיטה ובגלל שהיית עם הגב אלינו לא הבנת זאת. אותה האשה לא פסק החיוך מפניה במשך כמה שבועות וכמובן שהמשיכה בגמ"ח שפתחה. אומר הרב, האשה הזאת היה לה במחשבה שסופה עוד עשרה ימים, ומה היא עשתה בשביל להציל את חייה, אבל אנחנו לא יודעים אפילו אם נחייה עוד שעה, מכאן נלמד כמה חשוב הזמן שלנו וכמה זה חשוב כל המצוות שאנו צריכים לאסוף לעצמנו.

~ ביזוי המצוות

<BIG><SMALL><B>"וְיַעֲקב נָתַן לְעֵשָׂו לֶחֶם וּנְזִיד עֲדָשִׁים וַיּאכַל וַיֵּשְׁתְּ וַיָּקָם וַיֵּלַךְ וַיִּבֶז עֵשָׂו אֶת-הַבְּכרָה" (כה, לד).</B></SMALL></BIG>

   כך דרכם של גויים ואנשים כסילים שיש משהו יקר בידם כמו המצות הקדושות ולבסוף הם מבעטים בהם.

   וכן ראינו (ע"ז ג) שהקב"ה נתן את מצות הסוכה לגויים לראות אם הם יכולים לקיימה ונמצא כל אחד ואחד מבעט בסוכתו, ולצערנו פעמים שזה לא רק הגויים, אלא גם אחינו וכל זה קורה בגלל ההורים שאינם נותנים חינוך טוב לילדים מגיל קטן, כמו שמסופר (סוכה נו:) על מרים בת בילגה שהמירה דתה ונישאה לסרדיוט אחד ממלכי יון וכשנכנסו היונים להיכל היתה מבעטת בסנדלה על המזבח, בר מינן, וכל זה מפני שותה דינוקא או דאבוה או דאימיה (משל הדיוט היא, מה שהתינוק מדבר בשוק אביו או מאימו שמע, אף זו אם לא שמעה מאביה שהיה מבזה את העבודה לא אמרה כן – רש"י). 

~ יודעים את כל התורה בלי התורה

<BIG><SMALL><B>"עֵקֶב אֲשֶׁר-שָׁמַע אַבְרָהָם בְּקלִי וַיִּשְׁמר מִשְׁמַרְתִּי מִצְוֹתַי חֻקּוֹתַי וְתוֹרתָי" (כו, ה)</B></SMALL></BIG>

   אבותינו הקדושים היו מקיימים את כל התורה כמאמר הגמרא (ב"מ פז) אברהם אבינו היה אוכל חולין בטהרה ועוד שהכין עירובי חצרות וכן הפרישו תרומות ומעשרות (ילקוט שמעוני לך לך יד, עה), וכן שנזהרו בגזל – שגמליו של אברהם אבינו היו זמומין (עם רסנים) מפני הגזל שלא ירעו בשדות אחרים (ב"ר חיי שרה), ואמר רב (יומא כח:) קיים אברהם אבינו כל התורה כולה שנאמר "עֵקֶב אֲשֶׁר-שָׁמַע אַבְרָהָם בְּקלִי", אמר רב \רב אשי קיים אברהם אבינו אפילו עירובי תבשילין שנאמר "וְתוֹרתָי" אחת תורה שבכתב ואחת תורה שבעל פה.

ועוד אומר המדרש (תנחומא ויגש יא) ומהיכן למד אברהם אבינו את התורה? רבי שמעון בר יוחאי אומר נעשו שתי כליותיו כשתי כדים של מים והיו נובעין תורה שנאמר (תהילים טז, ז) "אַף-לֵילוֹת יִסְּרוּנִי כִלְיוֹתָי", רבי לוי אמר מעצמו למד את התורה שנאמר (משלי יד, יד) "מִדְּרָכָיו יִשְׂבַּע סוּג לֵב וּמֵעָלָיו אִישׁ טוֹב" והיה מלמד לבניו תורה שנאמר (בראשית יח, יט) "כִּי יְדַעְתִּיו לְמַעַן אֲשֶׁר יְצַוֶּה" אמר לו הקב"ה אתה למדת בניך תורה בעולם הזה, אבל לעולם הבא אני מלמדם תורה שנאמר (ישעיה נד, יג) "וְכָל-בָּנַיִךְ לִמּוּדֵי ה' וְרַב שְׁלוֹם בָּנָיִךְ" ועיין מה שכתבנו לקמן פרק כט פסוק לה.

<BIG><SMALL><B>"וַיִּזְרַע יִצְחָק בָּאָרֶץ הַהִוא וַיִּמְצָא בַּשָּׁנָה הַהִוא מֵאָה שְׁעָרִים וַיְבָרֲכֵהוּ ה'" (כו, יב).</B></SMALL></BIG>

   כמה תורתנו הקדושה נותנת כח ללומדה ומתברך מעשה ידם של הצדיקים כמו שכתבנו לעיל (כג, כ) "וַיָּקָם הַשָּׂדֶה וְהַמְּעָרָה אֲשֶׁר-בּוֹ לְאַבְרָהָם" וכן אמר רבי מאיר (אבות ו) "כָּל הָעוֹסֵק בַּתּוֹרָה לִשְׁמָהּ, זוֹכֶה לִדְבָרִים הַרְבֵּה".

~ תאוות הקנאה

<BIG><SMALL><B>"וַיְהִי-לוֹ מִקְנֵה-צאן וּמִקְנֵה בָקָר וַעֲבֻדָּה רַבָּה וַיְקַנְאוּ אתוֹ פְּלִשְׁתִּים. וְכָל-הַבְּאֵרת אֲשֶׁר חָפְרוּ עַבְדֵי אָבִיו בִּימֵי אַבְרָהָם אָבִיו סִתְּמוּם פְּלִשְׁתִּים וַיְמַלְאוּם עָפָר" (כו, יד-טו).</B></SMALL></BIG>

   מדת הקנאה היא אחת המדות הקשות שיש. שמתוך הקנאה באים לשנאה ומתוך השנאה באים גם לקנאה שכן ראינו אצל יוסף (וישב לז, ח, יא) שבחלום הראשון שנאו אותו ובחלום השני קנאו בו, וכך גם כאן מתוך קנאתם סתמו פלישיתים ומלאו אותם עפר, וכתוב (ארחות צדיקים שער הקנאה) מי שהמדה הזאת מתגברת עליו הוא מגונה מאוד כי הקנאה מביאה לידי חמוד, כי כשאדם אינו נותן אל לבו מה שיש בידי אחרים אז אינו חומד והתורה אמרה " לֹא תַחְמד...לֹא-תַחְמד אֵשֶׁת רֵעֶךָ וגו' וְכל אֲשֶׁר לְרֵעֶךָ" (שמות כ, יד) ואדם אשר החמדה עליו, קרוב לעבור על עשרת הדברות, והנה הקנאה באה מגריעות הנפש אם הוא מקנא ביופיו של אדם או בגבורתו או בעשרו – הרי אינו חפץ במה שגזר עליו השי"ת וזה דומה לעבד שיש לו תלונות על מעשה אדניו ואינו מתרצה בענייני אדוניו, אין זה עבד נאמן. ואנו צריכים לדעת שבזה שאנו מתבטלים אנו גורמים שיקנאו בנו ומושכים עלינו עין הרע, ואומרת הגמרא (ב"מ קז:) אדם אחת מת מדרך ארץ ותשעין ותשעה מתים מעין הרע, 

   ושמענו שהרב חיים רבי שליט"א אומר מאה מתים מעין הרע בגלל העין הרע שהם עשו, וכן "רַבִּי אֶלְעָזָר הַקַּפָּר אוֹמֵר, הַקִּנְאָה וְהַתַּאֲוָה וְהַכָּבוֹד מוֹצִיאִין אֶת הָאָדָם מִן הָעוֹלָם" (אבות ד, כא) ועיין מה שכתבנו לקמן פרק מט פסוק כב.

<BIG><SMALL><B>"אִם-תַּעֲשֵׂה עִמָּנוּ רָעָה כַּאֲשֶׁר לֹא נְגַעֲנוּךָ וְכַאֲשֶׁר עָשִׂינוּ עִמְּךָ רַק-טוֹב וַנְּשַׁלֵּחֲךָ בְּשָׁלוֹם אַתָּה עַתָּה בְּרוּךְ ה'" (כו, כט)</B></SMALL></BIG>

   ידע אבימלך ושר צבאו שיש ליצחק אבינו מדת הכרת הטוב ושהוא יגמול להם כמו שהם גמלו לו ושהוא יסתכל על הטוב, ואוי לו לאדם שאין לו הכרת הטוב, כי מדה כנגד מדה לא בטלה לעולם, כמו שאומרת המשנה (אבות ב, ו), "אַף הוּא רָאָה גֻלְגּלֶת אַחַת שֶׁצָּפָה עַל פְּנֵי הַמָּיִם. אָמַר (לָהּ), עַל דַּאֲטֵפְתְּ, אַטְפוּךְ. וְסוֹף מְטַיְּפַיִךְ יְטוּפוּן" 

פירש רבינו עובדיה, גולגולת הזאת של רשע אחד שהיה לסטים ידוע, ששודד אנשים והורגם ומציפן בנהר, ובאותה מדה מדדו לו מן השמים שנהרג והשליכו גולגלתו למים, וכיוצא בזה עשה ה' למצרים "כִּי בַדָּבָר אֲשֶׁר זָדוּ עֲלֵיהֶם", בקדרה שבשלו, בה נתבשלו. 

<BIG><SMALL><B>"וַיְהִי עֵשָׂו בֶּן-אַרְבָּעִים שָׁנָה וַיִּקַּח אִשָּׁה אֶת-יְהוּדִית בַּת-בְּאֵרִי הַחִתִּי וְאֶת-בָּשְׂמַת בַּת-אֵילֹן הַחִתִּי" (כו, לד).</B></SMALL></BIG>

   עשו היה נמשל לחזיר שנאמר (תהילים פ, יד) "יְכַרְסְמֶנָּה חֲזִיר מִיָּעַר" החזיר הזה כשהוא שוכב פושט טלפיו לומר ראו שאני טהור, כך גם אלו גוזלים וחומסים ומראים עצמם כשרים, כל 40 שנה היה עשו צד נשים מתחת ידי בעליהן ומענה אותם. כשהיה בן 40, אמר אבא בן 40 שנה נשא אשה אף אני כן (רש"י).

~ כבוד הכלה לחמה

<BIG><SMALL><B>"וַתִּהְיֶין מרַת רוּחַ לְיִצְחָק וּלְרִבְקָה" (כו, לה).</B></SMALL></BIG>

   ומכאן יבינו הנשים שמצערות את חמותיהן כמאמר הגמ' (סנהדרין צז) כלה קמה בחמותה שזה מעשה של גויות עובדי עבודה זרה ולא דרכם של בנות ישראל קדושות שמתנהגות בדרך ארץ ובכבוד במיוחד לקרוביהם,

   ומשום הבעיה הזאת צריך הבן לשבח את הכלה בשם האמה וכן להיפך ואפילו מותר לשקר בשביל זה, ולא יספר את הויכוחים שיש ביניהם או את מה שהיא עושה לו לא בסדר, ועל כל דבר ישאל שאלת רב בנושא מה לעשות ואיך לומר, וכבר כתב מרן בש"ע (י"ד סי' רמ סע' כד) "חייב אדם לכבד חמיו וכתב עליו מר"ן החיד"א (ברכי יוסף) וכן האשה חייבת לכבד חמיה וחמותה במה שתוכל שאיש ואשה שוו בשיעוריהן, אלא שהאשה רשות אחרים עליה אבל במה שתוכל               חייבת ויגדל חיוב האשה שהיא חייבת יותר בכבוד בעלה וזהו כבודו".                                                         וכן פסק בילקוט יוסף (כיבוד אב ואם ח"ב פרק יד הלכה לג) על פי המבואר בסדר אליהו רבה (פרק כו) כבד את אביך וסמיך לה לא תנאף, ללמדך שאם נשא אשה ואינה מכבדת אביו ואמו לעת זקנתם, הרי הוא כאילו נואף כל ימיו.

<BIG><SMALL><B>"וַיְהִי כִּי-זָקֵן יִצְחָק וַתִּכְהֶין עֵינָיו מֵרְאת וַיִּקְרָא אֶת-עֵשָׂו בְּנוֹ הַגָּדל וַיּאמֶר אֵלָיו בְּנִי וַיּאמֶר אֵלָיו הִנֵּנִי" (כז, א).</B></SMALL></BIG>

   אמר ר' יוחנן אסור לאדם להסתכל בצלם דמות אדם רשע, ר' אלעזר אמר למה עיניו כהות שנאמר "וַיְהִי כִּי-זָקֵן יִצְחָק וַתִּכְהֶין עֵינָיו מֵרְאת" אלא משום שהסתכל בעשו הרשע (מגילה כח), אמר ר' יצחק ע"י שלקח שוחד מעשו כהו עיניו, ד"א ע"י שהצדיק את הרשע, ד"א אמר הקב"ה יהיה יצחק יוצא לשוק והיו אומרים לו זה אביו של אותו רשע, אלא אני מכהה את עיניו והוא יושב בתוך ביתו, מכאן אמרו כל המעמיד בן רשע או תלמיד רשע סוף שעיניו כהות, ד"א שבעשה  שעקד אברהם אבינו את בנו על גבי המזבח בכו מלאכי השרת והשרו דמעות מעיניהם לתוך עיניו (ב"ר), "וַתִּכְהֶין" בעשן של אלו שהיו מעשנות ומקטירות לע"ז, ד"א כדי שיטול יעקב את הברכות (תנחומא).

~ הרוק המסוכן

<BIG><SMALL><B>"וַעֲשֵׂה-לִי מַטְעַמִּים כַּאֲשֶׁר אָהַבְתִּי וְהָבִיאָה לִּי וְאכֵלָה בַּעֲבוּר תְּבָרֶכְךָ נַפְשִׁי בְּטֶרֶם אָמוּת" (כז, ד).</B></SMALL></BIG>

   וכי יצחק אבינו היה רעבתן או תאוותן חס ושלום, אלא אמר רבי חזקיה ר' כהן בשם רב (ירושלמי סוף קידושין) עתיד אדם ליתן דין וחשבון על כל שראו עיניו ולא אכל, וכבר אמרו חז"ל אדם שהתאווה למאכל מסוים ובא לו רוק בפיו, אסור לבולעו משום סכנה, אלא לירוק אותו החוצה (בצנעה). (עיין רש"י מס' תמיד כז:), ומעשה (כתובות סא:) ברומאי אחד ששאל אשה אחת אם היא תהיה לו לאשה והיא אמרה לו שאינה רוצה להנשא לו, הלך והביא רימונים וחצה אותם לחצי ואכלם לפניה, ונעשה לה רוק בפה והיתה בולעתו והוא אכל ולא נתן לה לאכול והנה פניה ובטנה התנפחו ולבסוף אמר לה אם אני מרפא אותך תינשאי לי? אמרה לו כן. הלך והביא רימונים אחרים והתחיל לאכול לפניה ואמר לה כל הרוק שיש לך בפה תרקי אותו החוצה, והיא עשתה כן עד שיצא ממנה כמו עלים של ירק ונתרפאת. ובדומה לזה כתב מר"ן בש"ע (סי' תריז ס"ע ג) "כל אדם שהריח מאכל ונשתנו פניו, מסוכן הוא אם לא יתנו לו ממנו, ומאכילין אותו ממנו", וכתב עליו המשנ"ב, בין ביום הכיפורים בין בשאר אסורין, ועל כל פנים כשמריח ריח מאכל יזהר מאד כל אדם שיפלט כל הרוק שיבוא בפיו ולא יבלע, שאז בא לידי סכנה, חיי אדם. ע"כ.    

   "וְצוּדָה לִּי צָיִד" שהוא ציוהו על השחיטה והזהרו מן חמשה דברים המפסידין את השחיטה וכן אין כוונת יצחק בשאלת המטעמים בתענוג הגוף וחוש הטעם, אלא כדי שתהיה נפשו שמחה ומתענגת, כי בהתחזק כוחות הגוף יתעוררו כוחות הנפש ומתוך שמחת הנפש תחול עליו רוח הקודש. (רבנו בחיי).

<BIG><SMALL><B>"וְרִבְקָה שׁמַעַת בְּדַבֵּר יִצְחָק אֶל-עֵשָׂו בְּנוֹ וַיֵּלֶךְ עֵשָׂו הַשָּׂדֶה לָצוּד צַיִד לְהָבִיא" (כז, ה).</B></SMALL></BIG>

   בשעה שיצחק קרא את עשו בנו, יעקב לא היה שם, ולא ידע שיצחק רוצה לברך את עשו, אלא השכינה הודיעה לרבקה ברוח הקודש כדי שרבקה תודיע ליעקב, כי רצון הקב"ה היה שיתברך יעקב, אמר ר' יוסי בא וראה אם ח"ו עשו היה מתברך באותה שעה לא היה שולט יעקב לעולם והיה נשאר העולם בקלקולו ובפגמו של אדם הראשון והקליפה היתה מתגברת בעולם, והעניין כי יעקב הוא היה גלגול אדם הראשון ורבקה גלגול חוה, ועשו גלגול הנחש, ועתה באו לתקן מה שעוותו בתחילה, ואם ח"ו עתה יתברך עשו שהוא הנחש, אז יתגבר בכח גדול לינק מן השכינה, ונמצא שישאר אדם הראשון וחוה בקללתם נכנעים תחת הקליפות לעולם, אלא מהקב"ה היה שיתברך יעקב כדי לתקן את הקללה שנתקלל אדם הראשון, והכל בא על מקומו כראוי ונתקן חטא אדם הראשון 

(מתוק מדבש על הזהר – תולדות דף קמב ע"ב).

~ הסוד שבפרשת יצחק

<BIG><SMALL><B>"וְרִבְקָה אָמְרָה אֶל-יַעֲקב בְּנָהּ לֵאמר הִנֵּה שָׁמַעְתִּי אֶת-אָבִיךָ מְדַבֵּר אֶל-עֵשָׂו אָחִיךָ לֵאמר" (כז, ו).</B></SMALL></BIG>

   ודעו שהסוד שבפרשת יצחק שרצה לברך את יעקב נאמר על חודש אלול, שכך מסופר בתורה יצחק רצה לברך את עשו ואמר לו לך תביא לי שתי גדיים, ואני אברך אותך ובדיוק רבקה שמעה זאת וכשעשו יצא החוצה אמרה ליעקב לך תביא אתה את שתי הגדיים ותיתן לי ואני אעשה אותם מטעמים לאביך כאשר אהב ואז אתה תקבל את הברכה, השיבה יעקב אני מפחד שאבי יקלל אותי אם ידע הדבר, אמרה לו קללתך עלי, ובאמת יעקב הלך להביא ובנותנו אביו אמר "הַקּל קוֹל יַעֲקב וְהַיָּדַיִם יְדֵי עֵשָׂו", אבל בכל זאת ברך אותו וכשיעקב יצא נכנס עשו ואמר לאביו: "בָּרֲכֵנִי גַם-אָנִי אָבִי" ואמר לו אביו לא נורא בוא ונברך גם אותך. ודעו שכל הפרשה נאמרה על ימי הדין שהקב"ה אומר לשטן (בגימטריה עשו) לך תביא את כל המעשים של כל העולם ואני אשפוט אותם לבינתיים השכינה (התורה) שומעת זאת ואומרת לעם ישראל: נכון שהקב"ה אוהב משפט אבל הוא אוהב יותר לעשות צדקה לכן אמרה לישראל תביא להקב"ה תורה וגמ"ח (שתי גדיים) כאשר אהב ובאמת עם ישראל מביא (עשרת ימי תשובה) ובורא עולם דן אותם לחיים טובים, כמו שיצחק ברך את יעקב ואז בדיוק נכנס עשו, כך גם השטן נכנס (בר"ה) וצועק ואומר מה אני אעשה עכשיו עם כל המעשים שלהם, עונה לו השי"ת לא נורא לך תביא לי את המעשים של הגויים ונפשוט אותם ואז השכינה (רבקה) יודעת שהשטן (עשו) רוצה להרוג את שונאיהם של ישראל והיא אומרת להם לברוח לסוכה (שעשו רצה להרוג את יעקב, יעקב נסע לסכתה [לקמן לג יז]) וכך ישראל יורדים לסוכה תחת כנפי השכינה ומוגנים מהשטן (מעשו) ע"י הסוכה ומצוותיה, (מתוק מדבש על הזהר,קונטרס ירח האיתנים פר' אמור דף צא ע"ב והלאה).

~ ההבדל בין שעיר לחלק

<BIG><SMALL><B>"וַיּאמֶר יַעֲקב אֶל-רִבְקָה אִמּוֹ הֵן עֵשָׂו אָחִי אִישׁ שָׂעִר וְאָנכִי אִישׁ חָלָק" (כז, יא).</B></SMALL></BIG>

   אומר המדרש פסוק זה מבטא את ההבדל בין יהודי לגוי. משל למה הדבר דומה, לשני אנשים בשדה בזמן זריית הגורן שהמוץ עף למרחוק, אחד מהם שעיר והשני חלק, שניהם עמדו בלא חולצה ועף עליהם המוץ ונדבק על שניהם, באה הרוח ונשבה עליהם וכל המוץ שעמד על כתפיו של החלק נפל ממנו, והמוץ שנדבק באדם השעיר נשאר בו בתוך סירבול השערות וקשה עד מאוד להוציאם וכמעט בלתי אפשרי. כך יהודי נשמתו חלקה ואינו בנויה לקבל עבירות וגם אם נדבקה בו עבירה, רוח קטנה של קדושה מעבירתו מעליו, כגון שיעור תורה או ח"ו ייסורים והעבירה יורדת ממנו, אבל גוי, נשמתו בנויה לקבל עבירות ואוהבת אותם, ואם עברה נאחזת בו מאוד וקשה להפרידה כמו השעיר שנדבק בו המוץ, (הרב משיח קמארי שליט"א ר"מ בכולל תורת משה ע"פ מדרש רבה).

~ כל המחליף בדבורו כאילו עובד ע"ז

<BIG><SMALL><B>"אוּלַי יְמֻשֵּׁנִי אָבִי וְהָיִיתִי בְעֵינָיו כִּמְתַעְתֵּעַ וְהֵבֵאתִי עָלַי קְלָלָה וְלֹא בְרָכָה" (כז, יב). </B></SMALL></BIG>

   מלמד מכאן כמה זה גרוע מדת השקר ובמיוחד שמשקרים להורים, שזה גורם לקללה בבית, ומסופר על רב (יבמות סג) שהיתה לו אשה רעה והיתה מצערתו כשאמר לה שתבשל לו עדשים היתה מבשלת לו חומוס וכשהיה מבקש חומוס בישלה לו עדשים והיתה מהפכת דבריו כדי לצערו, כשגדל בנו ר' חייא, היה אביו אומר לו שיאמר לאמו שתבשל לו עדשים, ובנו היה אומר לה שתבשל לו חומוס ואמו היתה מבשלת עדשים. ראה אביו שאשתו עושה "רצונו", אמר לבנו רואה אני שאמך מדה אחרת יש בה וטובה היא כעת לפי שעשתה רצוני, אמר לו בנו לא כן הוא, כי אני הפכתי את מה שבקשת כדי שייעשה רצונך, אמר לו רב, בני מכל מקום אל תעשה זאת, כי על ידי זה אתה מרגיל את לשונך לומר שקר, ואמר רבי אלעזר (סנהדרין צב) כל המחליף בדבורו כאילו עובד ע"ז, כתיב הכה "וְהָיִיתִי בְעֵינָיו כִּמְתַעְתֵּעַ" וכתיב התם (ירמיה י, טו) "הֶבֶל הֵמָּה מַעֲשֵׂה תַּעְתֻּעִים". וכן ארבע כיתות לא מקבלים פני שכינה: חנפנים, ליצים, לשה"ר, שקרנים (סנהדרין קג). ועיין עוד מה שכתבנו לקמן מה, כז.

<BIG><SMALL><B>"וַתִּקַּח רִבְקָה אֶת-בִּגְדֵי עֵשָׂו בְּנָהּ הַגָּדל הַחֲמֻדת אֲשֶׁר אִתָּהּ בַּבָּיִת וַתַּלְבֵּשׁ אֶת-יַעֲקב בְּנָהּ הַקָּטָן" (כז, טו).</B></SMALL></BIG>

   אמר ר' שמעון בן גמליאל כל ימי הייתי משמש את אבא ולא שמשתי אותו אחד ממאה ששמש עשו את אביו, אני בשעה שהייתי משמש את אבא הייתי משמשו בבגדים מלוכלין ובשעה שהייתי יוצא לדרך הייתי יוצא בבגדים נקיים, אבל עשו בשעה שהיה משמש את אביו לא היה משמשו אלא בבגדי מלכות, אמר אין כבודו של אבא להיות משמשו אלא בבגדי מלכות (ב"ר).

~ ע"פ תשעה אופנים דיבר יצחק אבינו

<BIG><SMALL><B>"וַיּאמֶר יַעֲקב אֶל-אָבִיו אָנכִי עֵשָׂו בְּכרֶךָ עָשִׂיתִי כַּאֲשֶׁר דִּבַּרְתָּ אֵלָי קוּם-נָא שְׁבָה וְאָכְלָה מִצֵּידִי בַּעֲבוּר תְּבָרֲכַנִּי נַפְשֶׁךָ" (כז, יט).</B></SMALL></BIG>

   ואחרי מה שאמרנו בפירוש לפסוק הקודם (לעיל יב), איך עלה בדעתו של יעקב לשקר לאביו ולעשות הדבר? אלא יש לומר שידע יעקב מה שכתב הרב יצחק יוסף שליט"א (ילקוט יוסף כבוד אב ואם פרק ט) שמפני תשעה אופנים מותר לשקר: <B>א</B> . מפני השלום. <B>ב</B>. מפני ענוה. <B>ג</B>. מפני הבושה. <B>ד</B>. כדי לומר לדבר המתקבל על הדעת. <B>ה</B>. מפני היראה והפחד. <B>ו</B>. מפני שלא יהיה בזיון לאחר. <B>ז</B>. כדי לקיים מצות כיבוד אב ולמנוע צער מאביו. <B>ח</B>. מפני הצניעות. <B>ט</B>. מותר לשקר ולתלות דין ברבו כדי שיקבלו ממנו הלכה. ויעקב אבינו דיבר על פי אלו האופנים הבאים, מפני השלום: שבברכת יעקב יתברך העולם ואם היה ח"ו ההיפך היה רע בעולם (עיין מה שכתבנו בפס' ה'), מפני ענוה: יעקב לא רצה להתגאות על אביו ולומר שהוא יעקב הבכור ולו מגיע הברכה, לכן אמר שהוא עשו, מפני הבושה: שהיה מתבייש מאמו אם לא יעשה את בקשתה, כדי לומר דבר שמתקבל על הדעת: מפני שלברך גוי טמא כזה בעל עבירות לא מתקבל על הדעת, מפני היראה: דכתיב (ויקרא יט, ג) "אִישׁ אִמּוֹ וְאָבִיו תִּירָאוּ", ומפני שלא יהיה בזיון לאחר: שאם הגויים ישלטו הם ינהגו ביזיון ביהודים ואז יהיה ח"ו ביזיון ליהודים ואף לבורא עולם, כדי למנוע צער מאביו: שבזה שעשו יקבל את הכוח של הברכה יעשה עם זה מעשים רעים והיה צער לאביו, מפני הצניעות: שידוע שעשו היה בועל נשים בעולות, מאורסות, ואשת איש ואם היה מקבל את הכוח של הבכורה, היה ממשיך במעשיו הפרוצים וכשבירך את יעקב לקח זאת ממנו ושמר על מדת הצניעות של הנשים, לתלות דין ברבו: שמעתי מפי הרב יונה לגזיאל שליט"א (ר"מ בכולל תורת משה) : למרות שיכל לומר ליצחק שהוא יעקב ולו מגיע הברכה העדיף לשקר מפני שיכול להיות שיצחק לא היה מסכים, אבל ידע שיצחק כן רוצה לברך את יעקב ותלה בו, וכתוב בפסוק "בַּעֲבוּר תְּבָרֲכַנִּי נַפְשֶׁךָ", היינו שנפשו של יצחק כן רוצה לברך את יעקב.

~ מעלת הזריזות

<BIG><SMALL><B>"וַיּאמֶר יִצְחָק אֶל-בְּנוֹ מַה-זֶּה מִהַרְתָּ לִמְצא בְּנִי וַיּאמֶר כִּי הִקְרָה ה' אֱלֹהֶיךָ לְפָנָי. וַיּאמֶר יִצְחָק אֶל-יַעֲקב גְּשָׁה-נָּא וַאֲמֻשְׁךָ בְּנִי הַאַתָּה זֶה בְּנִי עֵשָׂו אִם-לֹא" (כז, כ-כא).</B></SMALL></BIG>

   אומר לנו רש"י הקדוש: אמר יצחק בלבו אין דרך עשו להיות שם שמים שגור בפיו וזה אמר "כִּי הִקְרָה ה' אֱלֹהֶיךָ לְפָנָי", ועל פירוש זה מובן הפסוק שלפני זה (לעיל כ) "מַה-זֶּה מִהַרְתָּ לִמְצא בְּנִי" שבידוע ליצחק שעשו הוא לא מהזריזים מקדימים למצוות (פסחים ד), אלא מהמאחרים והנה הלא כאן הקדים, וזה מתאים לירא שמים ולא לו, ועל כן נדע אנחנו שמדת הזריזות היא מידה מאוד חשובה בקנייני התורה הקדושה, ובנוסף שהיא נותנת עוד חשק לאחרים גם להיות זריזים, היא מכשרת אותך במדות הסובבות אותנו, על זה האדם יותר חוסך את הזמן שלו ולא מבזבז אותו בעצלנות וכו'. ותראה כי טבע האדם כבד מאוד (מסילת ישרים מדת הזריזות) כי עפריות החמריות גס, 

על כן לא יחפץ האדם בטורח ובמלאכה, ומי שרוצה לזכות לעבודת הבורא יתברך, צריך שיתגבר נגד טבעו עצמו ויתגבר ויזדרז והוא מה שאמר התנא (אבות ה, כ) "הֱוֵי עַז כַּנָּמֵר, וְקַל כַּנֶּשֶׁר, וְרָץ כַּצְּבִי, וְגִבּוֹר כָּאֲרִי לַעֲשׂוֹת רְצוֹן אָבִיךָ שֶׁבַּשָּׁמָיִם",

 וכן אמר החכם באדם (משלי כד, לג-לד) "מְעַט שֵׁנוֹת מְעַט תְּנוּמוֹת מְעַט חִבֻּק יָדַיִם לִשְׁכָּב. וּבָא-מִתְהַלֵּךְ רֵישֶׁךָ וּמַחְסֹרֶיךָ כְּאִישׁ מָגֵן".

~ הכל באמצעות הקול

<BIG><SMALL><B>"וַיִּגַּשׁ יַעֲקב אֶל-יִצְחָק אָבִיו וַיְמֻשֵּׁהוּ וַיּאמֶר הַקּל קוֹל יַעֲקב וְהַיָּדַיִם יְדֵי עֵשָׂו" (כז, כב).</B></SMALL></BIG>

   הנה אנחנו יהודים ניכרים בזה שיש לנו את הקול של יעקב אבינו שאם נעמיד יהודי וגוי לפני עור ונתן לשניהם לדבר, העיור ידע בדיוק מי זה מי, מפני שהיהודי מדבר בשפה נקייה שמשולב בה יראת שמים וכמה זה חשוב הדיבור שכתוב (בהקדמה לספר החפץ חיים של השיעור היומי) שהכח האצור בלשוננו גדול הרבה יותר מכל מה שנוכל לתאר לעצמנו הרי זה כאילו ביצענו העברה בנקאית בכרטיס הכספומט שלנו ובעקבותיה מתברר כי סכום עתק הועבר באמצעות כרטיס הפלסטיק הקטן  ממדינה אחת לרעותה והותיר אותנו בגרעון עצום, דומה עלינו בעת דבורנו כאילו אנו עוסקים בחילופי מילים בלבד, בעוד שלמעשה אנו הופכים עולמות. וכתוב (תהילים כ, יח) "אֵלֶּה בָרֶכֶב וְאֵלֶּה בַסּוּסִים וַאֲנַחְנוּ בְּשֵׁם-ה' אֱלֹהֵינוּ נַזְכִּיר" וכן אמר  משה רבינו למלך אדום (במדבר כ, טז) "וַנִּצְעַק אֶל-ה' וַיִּשְׁמַע קלֵנוּ" ואמרו במדרש (בראשית רבה תולדות) הבטיחן אביהן ואמר להם בזמן שקולו של יעקב מצוי בבתי כנסיות, אין הידיים של עשו ואם לאו הידיים ידי עשו. 

~ בעניין היין

<BIG><SMALL><B>"וַיּאמֶר הַגִּשָׁה לִּי וְאכְלָה מִצֵּיד בְּנִי לְמַעַן תְּבָרֶכְךָ נַפְשִׁי וַיַּגֶּשׁ-לוֹ וַיּאכַל וַיָּבֵא לוֹ יַיִן וַיֵּשְׁתְּ" (כז, כה).</B></SMALL></BIG>

   ומה ראה היין שתהא ברכתו משונה מכל המשקין? שהיה מתנסך ע"ג המזבח ולא עוד אלא שהוא גרם ליעקב ליטול את הברכות (תנחומא), ואף על פי שלא היה לו יין, אבל המלאך מיכאל הביא לו מן היין המשומר בגן עדן מששת ימי בראשית (מעם לועז), ומאמר נוסף בעניין היין. אמר התנא לפני ר' יוחנן (ברכות נז) כל מיני משקין יפין לחלום חוץ מן היין, יש שותהו וטוב לו ויש שותהו ורע לו, אמר לו ר' יוחנן תלמיד חכם לעולם טוב לו שנאמר (משלי ט) "לְכוּ לַחֲמוּ בְלַחֲמִי וּשְׁתוּ בְּיַיִן מָסָכְתִּי", וצריכים אנו להזהר מאוד מן היין שאמר התנא (נזיר ב) על הפסוק (דברים כד) "וְהָיָה אִם-לֹא תִמְצָא-חֵן בְּעֵינָיו כִּי-מָצָא בָהּ עֶרְוַת דָּבָר" ואמר מי זה שגרם לה לעבירה? זהו היין ואמר עוד כל הרואה סוטה בקלקולה יזיר עצמו מן היין (פי' רש"י שהיין מביא לידי קלות ראש והוא גרם לה) ועוד אמר ר' יצחק (סנהדרין ע) מאי דכתיב (משלי כג) "אַל-תֵּרֶא יַיִן כִּי יִתְאַדָּם" אל תרא יין שמאדים פניהם של רשעים בעוה"ז ומלבין פניהם לעוה"ב ורבא אמר על תרא יין שאחריתו דם (פי' רש"י סופו יהרג עליו),

   וכן שאל רבא על הפסוק (תהילים קד) "וְיַיִן יְשַׂמַּח לְבַב-אֱנוֹשׁ", כתוב "ישמח" פי' רש"י שמשמע לשון שומם, שמשממהו ונוטל חכמת לבו. ולעומת זאת אנו קוראים "יְשַׂמַּח"? אלא זכה (פי' רש"י אם זכה וידע להזהר בעצמו מלשתות יותר מדי) משמחו שמפקח את הלב, לא זכה משממהו, וזהו שאמר רבא יין וריח עשאוני פקח. 

   ואמרו חז"ל (שם עא) אכל כל מאכל ולא אכל בשר שתה כל משקה ולא שתה יין אינו נעשה בן סורר ומורה עד שיאכל בשר וישתה יין, וכן בגמרא בפסחים (קיג( שלשה הקב"ה אוהבן: מי שאינו כועס ומי שאינו משתכר ומי שאינו מעמיד על מידותיו,

   וכן זמרי כאשר ראה את אלה המלך שותה שיכור מושלך ארצה,  בזהו בלבו וראה שאינו ראוי להיות אדונו והרגו, (מעם לועז- מלאכים א, טז,ט), ע"ש. ועיין מה שכתבנו בעניין היין פרק ט פסוק כא, ופרק מה פסוק כג.

<BIG><SMALL><B>"וַיֶּחֱרַד יִצְחָק חֲרָדָה גְּדלָה עַד-מְאד וַיּאמֶר מִי-אֵפוֹא הוּא הַצָּד-צַיִד וַיָּבֵא לִי וָאכַל מִכּל בְּטֶרֶם תָּבוֹא וָאֲבָרֲכֵהוּ גַּם-בָּרוּךְ יִהְיֶה" (כז, לג).</B></SMALL></BIG>

   וכשנכנס עשו אליו נכנס עמו הגיהנום שהוא הנוקבא דקליפא לילי"ת המרשעת, ואז יצחק נפחד "וַיֶּחֱרַד יִצְחָק חֲרָדָה גְּדלָה עַד-מְאד" ונצטער כי נודע לו עתה שעשו אחוז בסטרא אחרא,

ומהו "עַד-מְאד"? אלא בא להורות שלא היה ליצחק מיום שנברא פחד ואימה כזאת שנפלה עתה עליו ואפילו באותה שעה שנעקד על גבי המזבח וראה את הסכין עליו מוכנת לשוחטו, גם כן לא נחרד כל כך. (מתוק מדבש על הזהר).

~ אמור לחכמה אחותי את

<BIG><SMALL><B>"וַיּאמֶר בָּא אָחִיךָ בְּמִרְמָה וַיִּקַּח בִּרְכָתֶךָ" (כז, לה).</B></SMALL></BIG>

   פירש אונקלוס בא אחיך בחוכמה ולקח את ברכתך, על כן נבאר ממקצת מעלת החכמה שהיתה ליעקב אבינו שהצליח בה לקחת את הברכה וגם את הבכורה, שאלה הגמרא (נדה ע:) מה יעשה אדם ויחכם?, אמרה להם ירבה בישיבה וימעט בסחורה, אמרו, הרבה עשו כן ולא הועיל להם אלא יבקשו רחמים ממי שהחכמה שלו שנאמר "כִּי-ה' יִתֵּן חָכְמָה מִפִּיו דַּעַת וּתְבוּנָה", וכן כתבה המשנה (אבות ב, ח) "מַרְבֶּה יְשִׁיבָה, מַרְבֶּה חָכְמָה" וכן אמר החכם באדם (משלי ג, לה) "כָּבוֹד חֲכָמִים יִנְחָלוּ וּכְסִילִים מֵרִים קָלוֹן" וכן (שם ג, ז) "רֵאשִׁית חָכְמָה קְנֵה חָכְמָה וּבְכָל-קִנְיָנְךָ קְנֵה בִינָה" וכן (שם ז, ד) "אֱמר לַחָכְמָה אֲחֹתִי אָתְּ וּמדָע לַבִּינָה תִקְרָא" וכן (שם ח, א) "הֲלֹא-חָכְמָה תִקְרָא וּתְבוּנָה תִּתֵּן קוֹלָהּ" וכן (שם ח, יא-יב) "כִּי-טוֹבָה חָכְמָה מִפְּנִינִים וְכָל-חֲפָצִים לֹא יִשְׁווּ-בָהּ. אֲנִי-חָכְמָה שָׁכַנְתִּי עָרְמָה וְדַעַת מְזִמּוֹת אֶמְצָא". ונדע שהאדם מקבל את החכמה והבינה רק דרך התורה שאמר משה רבנו (דברים ד, ה) "רְאֵה לִמַּדְתִּי אֶתְכֶם חֻקִּים וּמִשְׁפָּטִים כַּאֲשֶׁר צִוַּנִי ה' אֱלֹהָי לַעֲשׂוֹת כֵּן בְּקֶרֶב הָאָרֶץ אֲשֶׁר אַתֶּם בָּאִים שָׁמָּה לְרִשְׁתָּהּ. וּשְׁמַרְתֶּם וַעֲשִׂיתֶם כִּי הִוא חָכְמַתְכֶם וּבִינַתְכֶם לְעֵינֵי הָעַמִּים אֲשֶׁר יִשְׁמְעוּן אֵת כָּל-הַחֻקִּים הָאֵלֶּה וְאָמְרוּ רַק עַם-חָכָם וְנָבוֹן הַגּוֹי הַגָּדוֹל הַזֶּה". ועוד אמר ר' יוחנן (ברכות נה) אין הקב"ה נותן חכמה אלא למי שיש בו חכמה שנא' (דניאל ב, כא) "יָהֵב חָכְמְתָא לְחַכִּימִין וּמַנְדְּעָא לְיָדְעֵי בִינָה". ולנו יש את היכולת הכי גבוהה להשיג את החכמה שאמרה הגמ' (קידושין מט:) עשרה קבים חכמה ירדו לעולם, תשעה נטלה א"י ואחד כל העולם. על כן ינצל האדם את הזמן בלימוד התורה שהיא החכמה האמתית.

~ בעניין שם האדם

<BIG><SMALL><B>"וַיּאמֶר הֲכִי קָרָא שְׁמוֹ יַעֲקב וַיַּעְקְבֵנִי זֶה פַעֲמַיִם אֶת-בְּכרָתִי לָקָח וְהִנֵּה עַתָּה לָקַח בִּרְכָתִי וַיּאמַר הֲלֹא-אָצַלְתָּ לִּי בְּרָכָה" (כז, לו).</B></SMALL></BIG>

   הנה מגלה לנו התורה הקדושה ששמו של האדם מעיד עליו ונותן בו תכונות ובגלל זה ידבק האדם תמיד בשמות של צדיקים שיהיה צדיק, ואם ידבק בשם רשע, קרוב לודאי שהיה רשע כמו שראינו אצל נבל דכתיב (שמואל א כה, כה) "אַל-נָא יָשִׂים אֲדנִי אֶת-לִבּוֹ אֶל-אִישׁ- הַבְּלִיַּעַל הַזֶּה עַל-נָבָל כִּי כִשְׁמוֹ כֶּן-הוּא נָבָל שְׁמוֹ וּנְבָלָה עִמּוֹ וגו'", וכתוב במדרש (תנחומא האזינו ז) לעולם ידבק אדם בשמות לקרוא לבנו, הראוי להיות צדיק, כי לפעמים השם גורם טוב או רע, כמו שמצינו במרגלים: שמוע (במדבר יג, ד) על שלא שמע בדברי המקום וכאלו שאל בזכרו, ע"כ, ומעשה (יומא פג:) ברבי מאיר ורבי יהודה ורבי יוסי שהלכו בדרך, רבי מאיר היה מדייק בשם של בעל הבית אם הוא נאה או עכור, רבי יהודה ורבי יוסי לא היו מדקדקים על שמו של בעל הבית, כשהגיעו למקום אחד, נכנסו להתאכסן באכסניה ושאלו לבעל המקום מה שמך, אמר להם כידור, אמר ר' מאיר משמע מכאן אדם רשע הוא דכתיב (דברים לב, כ) "כִּי דוֹר תַּהְפֻּכת הֵמָּה", רבי יהודה ורבי יוסי הפקידו אצל זה האיש את כיסם עם המעות וערב שבת היה, אבל ר' מאיר לא רצה לתן לו את מעותיו להפקיד, והלך רבי מאיר ונתן המעות בכד אחד וקברו בקבר של אביו של זה האיש מראשותיו, נראה אביו בחלום לזה האיש (בעל האכסניה) ואמר לו בוא וקח לך המעות המונח אצלי, למחר בא זה האיש אצל ר' מאיר וספר לו החלום מה שראה בלילה, אמר לו ר' מאיר חלומות של ערב שבת הם בטלין ואין בהם ממש, והוא היה מתכון לדחותו שלא ילך ויטלנו, הלך ר' מאיר ושמר כל היום שלא ילך לשם. לעת ערב, במוצאי שבת, לקח ר' מאיר מעותיו והלך לביתו, למחר אמרו רבי יהודה ורבי יוסי לבעל הבית הזה תן לנו את המעות, אמר להם לא היו דברים מעולם, אמר להם רבי מאיר ולמה אין אתם מדקדקים בשם של בעל הבית, אמרו לו ולמה לא אמר לנו כבודו לדקדק בשם? אמר להם אני לא אמרתי רק שצריך לחשוש ולדקדק על בעל הבית, אבל להחזיקו לגנב זה לא אמרתי, משכוהו והכניסוהו (את בעל האכסניה) לחנות אחד והשקוהו יין, וראו על שפמו של הזקן עדשים, הלכו ונתנו סימן לאשתו שאכל היום עדשים וציוה שתתן לנו את מעותינו, ונתנה להם כיסם והלכו ואחר כך בא הוא לביתו והרג את אשתו מחמת שנתנה להם את המעות, וזה שאמרו מים האחרונים הרגו את הנפש הזו היא אשתו של זה האיש, ואם היה נוטל מים אחרונים כדרך שנוטלים ידיהם שמקנחים גם את שפמם בידיים טופחות לא היו העדשים נראין, ולבסוף היו מדקדקים בשם של האכסניא, ע"כ. וכן פעמים שטוב להוסיף לשם הנוכחי עוד שם כמו שאמר ר' יצחק (ראש השנה טז:) ד' דברים מקרעין גזר דינו של אדם ואלו הן: צדקה, שינוי השם, שינוי מעשה, וצעקה. ואומר הרב יהודה פתייה זצ"ל (מנחת יהודה – יחזקאל עמ' 195) כי מי שנולד לו בן או בת והוא קורא את שמותם בשם אותם המתים, הרי הוא מכניס את אותם הילדים בסכנה עצומה יען כי מתגלגל אותו המת בהולד ההוא הנקרא על שמו, ואם אותו המת הוא מחויב סקילה או שריפה או הרג וכיוצא בזה, יגרום שאותו הילד ימות באותה מיתה בקצרות השנים, ואם נתחייב בכמה מיתות הוא מתגלגל בכמה ילדים הנקראים בשמו וכולם הם מתים רחמנא ליצלן וכל ילד הקרוב יותר ממשפחתו הוא מקודם להתגלגל יותר משאר בני משפחתו. ובשנת התרס"ז אירע מעשה שהלכתי ביום המילה אצל יולדת אחת מבני משפחתי והילד הנימול קראו אותו בשם אבי אביו אשר נפטר בשת התרס"ה, ובהיותי יושב אצל הנימול נתנמנמתי מעט כמו חצי דקה וראיתי איך בא אותו המת וישב לו אצל הנימול, ותיכף ומיד הקטין את עצמו ועשאהו כמדת גוף הנימול, ועלה לשכב על הנימול, אחוריו כנגד פני הנימול, וכיון את אבריו כנגד אברי התינוק ונבלע כולו בתוך התינוק דוגמת המים הנבלעים בכלי חרס שהיה עומד בחמה בחודש אב, ונתעוררתי מקול צעקת התינוק שצעק ובכה מהכאב וקראו לרופא לבקרו ולא הועיל ואחר עשרים וארבע שעות נפטר התינוק ההוא, לכן אין אני מזכיר אלא מזהיר ומצווה לכל אחד ואחד מישראל שלא יקרא את שם בנו בשם המת אם לא ברור לו שהיה איש צדיק והולך בדרך תמים וכולי האי ואולי יען כי רוב בני האדם אינם נמלטים מהגלגולים, כמו שכתב האר"י ז"ל, ואל יחוש לבני אדם המלעיגים עליו על שלא קרא לתינוק בשם המת. ובשנה זו (התרצ"ג) בא אלי איש אחד אשר נולד לו בן אחרי פטירת אביו בשבוע אחד וראה בחלום שבא אביו ועמד לנגדו באין אומר ואין דברים, ולא ידע אבי הבן מה לעשות, אם לקרוא את בנו בשם אביו או לא, ואמרתי לו שקודם המילה יעשה תיקון לנשמת אביו הנפטר ובעזרת ה' ובישועתו לא יאונה לתינוק שום רעה חס ושלום, ע"כ. וכתב מרן הרב עובדיה יוסף שליט"א (ח"ע ארבע תעניות ע"מ שצו) שהמנהג כשיש מילה בתשעה באב קוראים את הילד "מנחם", כמו שנוהגים שאם המילה ביום פורים שקוראים לתינוק מרדכי, ע"כ. ועיין לקמן פרק כט פסוק לה.

<BIG><SMALL><B>"וַיִּשְׂטם עֵשָׂו אֶת-יַעֲקב עַל-הַבְּרָכָה אֲשֶׁר בֵּרֲכוֹ אָבִיו וַיּאמֶר עֵשָׂו בְּלִבּוֹ יִקְרְבוּ יְמֵי אֵבֶל אָבִי וְאַהַרְגָה אֶת-יַעֲקב אָחִי" (כז, מא).</B></SMALL></BIG>

   הנה נוכחנו לדעת כמה היה רשע אותו גוי שלא בטח בה' שהיה צריך לדעת שהכל בהשגחה פרטית ועבר על "לֹא-תִקּם וְלֹא-תִטּר" (ויקרא יח, יט) כפירוש הגמ' (ירושלמי ע"ז פ"א ה"ב) סטרנורא יום אידם של עובדי כוכבים הוא ומהו סטרנורא? שנאה טמונה שונא נוקם ונוטר כמ"ש "וַיִּשְׂטם עֵשָׂו אֶת-יַעֲקב" וכן החי יתן אל לבו להוציא ממנו את המידות הרעות האלה שבאים ורוצים להיכנס בתוכנו כל יום והמלחמה היא קשה, אבל ככל שהצער גדול, כך השכר יותר גדול וברוך ה' שיש לנו את התורה הקדושה שהיא מגינה ומצילה.

<BIG><SMALL><B>"עַד-שׁוּב אַף-אָחִיךָ מִמְּךָ וְשָׁכַח אֵת אֲשֶׁר-עָשִׂיתָ לּוֹ וְשָׁלַחְתִּי וּלְקַחְתִּיךָ מִשָּׁם לָמָה אֶשְׁכַּל גַּם-שְׁנֵיכֶם יוֹם אֶחָד" (כז, מה).</B></SMALL></BIG>

   ביום שיעקב אבינו נפטר בהגיעו למערת המכפלה, בא עשו והתחיל לעכב בעדן, אמר להם: הראו לי שטר מכירה ונשלח נפתלי להביאה, לבינתיים, חושי בן דן, שהיה חרש, ושאל לפשר הענין וענו לו שצריכים לחכות לנפתלי שיחזור ממצרים עם שטר מכירה, אמר חושי ולבינתיים יהא אבי מונח בביזיון? מה עשה חושי, לקח קרש וזרק על עשו, ואז נכרת ראשו של עשו ונפל לרגלי יעקב, וזהו שכתוב (תהילים נח, יא) "יִשְׂמַח צַדִּיק כִּי-חָזָה נָקָם פְּעָמָיו יִרְחַץ בְּדַם הָרָשָׁע" באותה שעה נתקיימה נבואתה של רבקה דכתיב "לָמָה אֶשְׁכַּל גַּם-שְׁנֵיכֶם יוֹם אֶחָד" (סוטה יג).

<BIG><SMALL><B>"וַתּאמֶר רִבְקָה אֶל-יִצְחָק קַצְתִּי בְחַיַּי מִפְּנֵי בְּנוֹת חֵת אִם-לֹקֵחַ יַעֲקב אִשָּׁה מִבְּנוֹת-חֵת כָּאֵלֶּה מִבְּנוֹת הָאָרֶץ לָמָּה לִּי חַיִּים" (כז, מו).</B></SMALL></BIG>

  ידעה רבקה אמנו שאם יעקב מתחתן עם הנשים האלה הם יורידו אותו ברוחניות וזרעה היו אנשי בליעל (מאחר שבנה השני כבר כזה) ושהנשים של זרעה יהיו בנות הארץ שרק גשמיות מעניינת אותם ואין בהם רוחנית, 

   ד"א "מִבְּנוֹת הָאָרֶץ" שבקיאות בכישופים שידוע שכישוף פועל רק על הארץ ולא באויר ואם יש לה המשכיות כזאת שהם גם לא יכולות לדאוג לעלות את נשמתה אחרי מאה ועשרים בזיכוי הרבים אז למה לה בכלל חיים כאלה של צער וייסורין, 

   וכותב רבנו בחיי (תולדות) "קַצְתִּי בְחַיַּי" תמצא ק' זעירי וטעם הדבר מפני שראתה רבקה ברוח הקודש שעתיד הבית וההיכל ליחרב שהיה מאה אמה מפני עוון שיתחתנו ישראל בבנות הארץ, וכנגדה מצינו בספר תהילים ק' רבתי הוא שכתוב "גַּם-צִפּוֹר מָצְאָה בַיִת וּדְרוֹר קֵן לָהּ" (פד, ד) לפי שדוד המלך הכין כסף וזהב לרוב לבנין בית המקדש, והיה מתפלל על בנין הבית וההיכל שהיה מאה אמה.

~ מי הוא המפר בריתו של אברהם אבינו ?

<BIG><SMALL><B>"וַיִּקְרָא יִצְחָק אֶל-יַעֲקב וַיְבָרֶךְ אתוֹ וַיְצַוֵּהוּ וַיּאמֶר לוֹ לֹא-תִקַּח אִשָּׁה מִבְּנוֹת כְּנָעַן" (כח, א).</B></SMALL></BIG>

   רואים אנו שהלך יצחק בדרך אביו שאמר אברהם אבינו לאליעזר (לעיל כד, ג) "לֹא-תִקַּח אִשָּׁה לִבְנִי מִבְּנוֹת הַכְּנַעֲנִי" ויצחק אבינו עשה זאת שידע את חומר הענין ואמר יצחק ליעקב אל תדאג יתן לך הקב"ה את ברכת אברהם (לקמן פס' ד) ותדע לך אם לא תשמע לי, במקום שתירש את ברכת אברהם, אתה תפר את בריתו של אברהם אבינו. שכתוב (אבות ג, טו) "רַבִּי אֶלְעָזָר הַמּוֹדָעִי אוֹמֵר...וְהַמֵּפֵר בְּרִיתוֹ שֶׁל אַבְרָהָם אָבִינוּ עָלָיו הַשָּׁלוֹם, וְהַמְגַּלֶּה פָנִים בַּתּוֹרָה שֶׁלּא כַהֲלָכָה, אַף עַל פִּי שֶׁיֵּשׁ בְּיָדוֹ תוֹרָה וּמַעֲשִׂים טוֹבִים, אֵין לוֹ חֵלֶק לָעוֹלָם הַבָּא" (בשם רבי דוד הנגיד במדרש דוד על אבות כתב פירוש מחודש) "וְהַמֵּפֵר בְּרִיתוֹ שֶׁל אַבְרָהָם" זהו בר ישראל שיפגום בריתו ויטמא ברית קודש בזנות עם גויה, שלא יחשב שהוא מהול, אלא יחשב כערל. והזונה ששכב עמה היא קשורה בו ומללפתו בגיהנום כיון שטימא ברית קודש ובעל בת נכר ועונשו יהיה קשה בעולם הבא, ועיין מה שכתבנו לקמן לד, כה.

@ פרשת ויצא

~ שימוש ת"ח

<BIG><SMALL><B>"וַיִּפְגַּע בַּמָּקוֹם וַיָּלֶן שָׁם כִּי-בָא הַשֶּׁמֶשׁ וַיִּקַּח מֵאַבְנֵי הַמָּקוֹם וַיָּשֶׂם מְרַאֲשׁתָיו וַיִּשְׁכַּב בַּמָּקוֹם הַהוּא" (כח, יא).</B></SMALL></BIG>

   בן שבעים ושבע שנה היה יעקב אבינו בצאתו מבית אביו והיתה הבאר מהלכת לפניו מבאר שבע עד הר המוריה מהלך שני ימים והגיע בחצי היום לשם ופגע בו הקדוש ברוך הוא שנאמר "וַיִּפְגַּע בַּמָּקוֹם וַיָּלֶן שָׁם" ולמה נקרא שמו מקום אלא בכל מקום שהצדיקים שם הוא נמצא עימהם שנאמר (שמות כ, כא) "בְּכָל-הַמָּקוֹם אֲשֶׁר אַזְכִּיר אֶת-שְׁמִי אָבוֹא אֵלֶיךָ וּבֵרַכְתִּיךָ" (פרקי דרבי אליעזר לה). 

   ד"א כתיב "וַיִּקַּח מֵאַבְנֵי הַמָּקוֹם" וכתיב "וַיִּקַּח אֶת-הָאֶבֶן" אמר ר' יצחק מלמד שנתקבצו כל אותן אבנים למקום אחד וכל אחת ואחת אומרת עלי יניח צדיק ראשו, וכולן נבלעו באחד (חולין צא:), ואנו נעשה קל וחומר בעצמנו ומה אבנים שזה דומם התווכחו על איזה מהם יניח הצדיק את ראשו, כל שכן שאנחנו צריכים לרדוף ולחזר אחר עזרה וסיוע (במה שאנו יכולים) לרבנים הקדושים משרתי עליון שעליהם עומד העולם,

   ואמרו במשנה (אבות ו, ו), התורה נקנית בארבעים ושמנה דברים ואחד מהן זה שימוש חכמים, שאמרו (מדרש רבה פרשת פנחס פרשה כא סי' יד) שהיה סובר משה שבניו ירשו את כבודו, אמר לו הקדוש ברוך הוא, יהושע בן נון הרבה טרח לשרת ולשמש אותך, והרבה חלק לך כבוד, הוא היה משכים ומעריב בבית המדרש שלך, הוא היה מסדר הספסלים ופורס המחצלאות, הואיל והוא שירת אותך בכל כוחו, קח לך את יהושע בן נון שכדאי הוא להיות מלך על ישראל שנאמר (משלי כז, יח) "נצֵר תְּאֵנָה יאכַל פִּרְיָהּ". 

~ כבוד העשירים

<BIG><SMALL><B>"וַיַּחֲלֹם וְהִנֵּה סֻלָּם מֻצָּב אַרְצָה וְראשׁוֹ מַגִּיעַ הַשָּׁמָיְמָה וְהִנֵּה מַלְאֲכֵי אֱלֹהִים עלִים וְירְדִים בּוֹ" (כח, יב).</B></SMALL></BIG>

   "סֻלָּם" בגימטריה ממון, ע"פ מה שכתוב בגמ' ר' עקיבא מכבד עשירים ורבינו הקדוש מכבד עשירים, ופירש הגאון החיד"א ז"ל הטעם בשם רבינו האר"י ז"ל שחייב אדם לכבד העשירים כי העושר הוא שפע קדוש הנשפע מאיתו יתברך, והאדם שזוכה להיות עשיר הוא נעשה כלי מוכן לקבל השפע מהשי"ת תמיד ובגלל זה ראוי לכבדם ועוד יש טעם לכבדם והוא שהעשירים מרבים לעשות צדקות מן ממונם ועל ידי ריבוי הצדקות מרבים להעלות ניצוצי קדושה מלמטה למעלה וממילא יורד כנגד זה שפע מלמעלה למטה להאיר בכל העולמות העליונים עד העולם התחתון הזה, וממילא יורדין נשמות לעולם הזה להתתקן בגופים של בני אדם ובזה יובן "וְהִנֵּה סֻלָּם" בגימטריה ממון, אמת שהוא מוצב ארצה, הנה ראשו מגיע השמימה שהוא שפע קדוש וראוי לכבדו ולכן צדיקים חביב להם ממונם ולכן חזר יעקב אבינו על פכים קטנים בעבור חבוב ממונו ועוד שנית ראוי לתת מעלה וחשיבות לממון, מפני שבו מלאכי אלוקים הם ניצוצות קדושה ונשמות המגולגלים בדומם צומח חי ומדבר עולים מלמטה למעלה ע"י מצות הצדקה שעושים העשירים בממון. (עוד יוסף חי – ויצא).

~ שינה בבית המדרש

<BIG><SMALL><B>"מִשְּׁנָתוֹ וַיּאמֶר אָכֵן יֵשׁ יְהוָה בַּמָּקוֹם הַזֶּה וְאָנכִי לֹא יָדָעְתִּי. וַיִּירָא וַיּאמַר מַה-נּוֹרָא הַמָּקוֹם הַזֶּה אֵין זֶה כִּי אִם-בֵּית אֱלֹהִים וְזֶה שַׁעַר הַשָּׁמָיִם" (כח, טז-יז).</B></SMALL></BIG>

   על כן עלינו לדעת ולהיזהר ולנהוג בכבד ראש בבתי כנסיות ובתי מדרשות ששם הקב"ה שוכן ועלינו להיזהר לא לישון שם שאם ידע יעקב אבינו שהקב"ה נמצא שם לא היה יושן, ואמר ר' זירא (סנהדרין עא) כל הישן בבית המדרש תורתו נעשית לו קרעים קרעים שנאמר "וּקְרָעִים תַּלְבִּישׁ נוּמָה", ופעם שאלו תלמידו את ר' זירא (מגילה כח) במה הארכת ימים אמר להם מימי לא ישנתי בבית המדרש לא שנת קבע ולא שנת עראי, וכן אמרו (תנא דבי אליהו פרק יג) לעולם ינהג אדם בעצמו שמונה עשרה מדות ואחד מהם שהוא ישמור עצמו שלא יבוא לידי תנומה שנאמר (משלי כג, כא) "וּקְרָעִים תַּלְבִּישׁ נוּמָה" לפי שאין לך מידה קשה בעולם כמתנמנם בבית הכנסת ובבית המדרש ולא זו בלבד שישמור עצמו מן התנומה, אלא ישמר עצמו מאכילה ושתיה הרבה כי מתוך שהוא אוכל ושותה הרבה יבוא לידי תנומה שנאמר (דברים ח, יב) "פֶּן-תּאכַל וְשָׂבָעְתָּ וגו'" וכתב מר"ן בש"ע (י"ד סי' רמו סע' טו) אין ישנים בבית המדרש וכל המתנמנם בבית המדרש חכמתו נעשית קרעים קרעים, שנאמר "וּקְרָעִים תַּלְבִּישׁ נוּמָה", וכתב בספר הלכה ברורה (סי' קנא) שאסור לישון בבית הכנסת לא שנת קבע ולא שינת עראי ויש מתירים לישון בבית המדרש שינת עראי וכל זה הוא באדם שאינו תלמיד חכם, אבל תלמיד חכם הלומד בקביעות בבית הכנסת או בבית המדרש, מותר מדוחק לישון שם, אפילו שנת קבע שלא באמצע לימודו.

<BIG><SMALL><B>"וַיִּדַּר יַעֲקב נֶדֶר לֵאמר אִם-יִהְיֶה אֱלֹהִים עִמָּדִי וּשְׁמָרַנִי בַּדֶּרֶךְ הַזֶּה אֲשֶׁר אָנכִי הוֹלֵךְ וְנָתַן-לִי לֶחֶם לֶאֱכל וּבֶגֶד לִלְבּשׁ" (כח, כ).</B></SMALL></BIG>

   נראה כביכול דבריו של יעקב תמוהים, וכי מאחר שיהיה לי לחם, אני לא אוכל לאכול אותו? מאחר שהיה לי בגד, אני לא אלבש אותו? שהוא ביקש "לֶחֶם לֶאֱכל וּבֶגֶד לִלְבּשׁ", אלא למדנו יעקב אבינו מוסר גדול שאם אנחנו מבקשים משהו מהקב"ה נבקש את זה בשלימות: לחם כדי לאכול מפני שיש אנשים שיש להם לחם אבל הם לא יכולים לאכול, יש בגדים אבל לא יכולים ללבוש, רגליים, אבל לא יכולים להלך, על כן לא נחסוך במילים כלפי ה' יתברך שאוהב להיטיב לברואיו ובתפילותינו נבקש ממנו את חפצנו לעבודתו יתברך, דבר אחר עקילס הגר נכנס לר' אליעזר ושאל אותו, זה כל שבחו של הגר שנאמר (דברים י, יח) "וְאהֵב גֵּר לָתֶת לוֹ לֶחֶם וְשִׂמְלָה"? אמר לו: וכי קלה בעיניך? דבר שנתחבט עליו אותו זקן שנאמר "וְנָתַן-לִי לֶחֶם לֶאֱכל וּבֶגֶד לִלְבּשׁ", ונזף בו, הלך הגר לרבי יהושע ורבי יהושע הסביר לו לחם זו תורה דכתיב (משלי ט, ה) "לְכוּ לַחֲמוּ בְלַחֲמִי", שמלה זו טלית, זכה אדם לתורה זכה לטלית. (ב"ר פ"ר ע סי' ה).

~ רואה ואינה נראית

<BIG><SMALL><B>"עוֹדֶנּוּ מְדַבֵּר עִמָּם וְרָחֵל בָּאָה עִם-הַצּאן אֲשֶׁר לְאָבִיהָ כִּי רעָה הִוא" (כט, ט).</B></SMALL></BIG>

   כמאמר הפסוק (ישעיה סה, כד) "וְהָיָה טֶרֶם-יִקְרָאוּ וַאֲנִי אֶעֱנֶה עוֹד הֵם מְדַבְּרִים וַאֲנִי אֶשְׁמָע" מכאן ילמד האדם שכל מה שצריך להגיע אליו יגיע ואין לך לעשות רק השתדלות קטנה עם הרבה אמונה, וכן שמה רחל מעיד עליה שהיתה צנועה, שרחל זו כבשה וכבשה עטופה כולה בצמר וכך גם רחל אמנו עטופה בבגדים צנועים, 

וכן אומרת הגמ' (בבא בתרא קכג) אמר ר' יונתן ראויה היתה בכורה לצאת מרחל דכתיב (לקמן לז) "אלה תולדות יעקב יוסף" אלא שקדמתה לאה ברחמים ומתוך צניעות שהיתה בה ברחל החזירה הקב"ה לה, 

   ולפירוש ה"בן איש חי" (עוד יוסף חי – ויצא) דרכו של רועה צאן ללכת אחרי הצאן שכל הצאן לנגד עיניו כדי שלא יוכלו לחטוף מן הצאן, אך רחל היתה נוהגת אחרת שהיא היתה הולכת בתוך הצאן באופן שתהיה מוקפת מן צאן בכל צדדיה, כדי שיתכסו פסיעותיה הנאות מכל צד ולא היה נראה חצי התחתון שלה לעוברים ושבים במדבר, וכן רחל אמנו היתה לובשת על פניה פרגוד שהוא סודר מנוקב נקבים קטנים שקוראים בערבי (כוליי) שהיא רואה ואינה נראית ובזה יובן טעם נכון שיש בכתוב הזה הפסק בין תיבת רחל ובין באה, לומר שהיה דבר מפסיק בין פניה ובין מראה עינים של האנשים!.

<BIG><SMALL><B>"וַיּאמֶר לוֹ לָבָן אַךְ עַצְמִי וּבְשָׂרִי אָתָּה וַיֵּשֶׁב עִמּוֹ חֹדֶשׁ יָמִים" (כט, יד).</B></SMALL></BIG>

   ולפי שנאמר "וַיְסַפֵּר לְלָבָן אֵת כָּל-הַדְּבָרִים הָאֵלֶּה" (שם, יג) משמע שסיפר לו שעשו רוצה להרוג אותו בגלל הבכורה והברכות על כן אמר לו לבן "אַךְ עַצְמִי וּבְשָׂרִי אָתָּה" במלת אך מיעט את עשו כי אוהבי עשיר רבים וכל אחי רש שנאוהו ואמר לפי זה עשיר אתה ואם כן אך אתה לבד עצמי ובשרי ולא עשו על כן אינך צריך לירא ממנו כי הוא אינו קרובי, דבר אחר שסיפר לו איך שרימה את עשו בלקיחת בכורה אמר "אַךְ עַצְמִי וּבְשָׂרִי אָתָּה", אתה רמאי כמוני, על כן ראוי לקרבך אלי, כי כמוני כמוך (כלי יקר).

~ שבחה של לאה אימנו

<BIG><SMALL><B>"וְעֵינֵי לֵאָה רַכּוֹת וְרָחֵל הָיְתָה יְפַת-תּאַר וִיפַת מַרְאֶה" (כט, יז).</B></SMALL></BIG>

   "רַכּוֹת" לשון רך וטוב כלומר שהיתה נראית יפה שמתוך שהיו עיניה יפות ונראית רכה וילדה (דעת זקנים מבעלי התוספות), וכן הגמ' אומרת (ב"ב קכג) התורה לא דברה בגנות בהמה טמאה וכי אפשר שתדבר בגנות צדיקים שהיא אמרה "וְעֵינֵי לֵאָה רַכּוֹת", אלא אמר ר' אלעזר שמתנותיה ארוכות (פי' רש"י, בכהונה ובלוויה ובמלכות שלוי יצא ממנה שממנו כהנים ולוים, ומלכות מיהודה), רב אמר לעולם רכות ממש ולא גנאי הוא לה אלא שבח הוא לה שהיתה שומעת אנשים אומרים שני בנים יש לרבקה ושתי בנות יש ללבן, גדולה לגדול וקטנה לקטן, ולאה באה ושואלת מה מעשיו של הגדול? היו אומרים לה איש יודע ציד, איש רע הוא ומלסטם את הבריות וכן שאלה על הקטן מה מעשיו? היו אומרים לה איש תם יושב אוהלים והיתה בוכה מפני שהיתה יודעת שהיא צריכה להיות עם הרשע, עם עשו, והיתה בוכה עד שנשרו ריסי עיניה, ואמר רב הונא (בראשית רבה) קשה היא התפילה שבטלה את הגזירה ולא עוד אלא שקדמתה לאחותה.

<BIG><SMALL><B>"וַיּאמֶר לָבָן לֹא-יֵעָשֶׂה כֵן בִּמְקוֹמֵנוּ לָתֵת הַצְּעִירָה לִפְנֵי הַבְּכִירָה" (כט, כו).</B></SMALL></BIG>

   ואף על פי שיש אומרים שאין לאדם לשדך את בתו הצעירה לפני הבכירה, ובפרט שהבת הצעירה חייבת בכבוד אחותה הגדולה, יש אומרים שאין להקפיד בזה, ובפרט בשני אחים שאין האח הקטן צריך להמתין עד שאחיו הגדול ישתדך, ויכול להקדימו (ילקוט יוסף כיבוד אב ואם כרך ב' בפרק יד), ובכל זאת לא היה לבן צריך לשקר ולרמות שאמר דוד המלך ע"ה (תהילים קא, ז) "לֹא-יֵשֵׁב בְּקֶרֶב בֵּיתִי עשֵׂה רְמִיָּה דּבֵר שְׁקָרִים לֹא-יִכּוֹן לְנֶגֶד עֵינָי", וכן (שם קכ ב-ג) "ה' הַצִּילָה נַפְשִׁי מִשְּׂפַת-שֶׁקֶר מִלָּשׁוֹן רְמִיָּה. מַה-יִּתֵּן לְךָ וּמַה-יּסִיף לָךְ לָשׁוֹן רְמִיָּה".

~ איסור שתי אחיות

<BIG><SMALL><B>"וַיַּעַשׂ יַעֲקב כֵּן וַיְמַלֵּא שְׁבֻעַ זאת וַיִּתֶּן-לוֹ אֶת-רָחֵל בִּתּוֹ לוֹ לְאִשָּׁה" (כט, כח).</B></SMALL></BIG>

   ומאחר שאבותינו הקדושים ידעו את כל התורה כולה (לעיל כו,ה) נשאלת השאלה איך יעקב אבינו לקח שתי נשים שהתורה אסרה זאת עלינו?, דכתיב (ויקרא יח, יח) "וְאִשָּׁה אֶל-אֲחֹתָהּ לֹא תִקָּח לִצְרר לְגַלּוֹת עֶרְוָתָהּ עָלֶיהָ בְּחַיֶּיהָ", וכן כתב מר"ן בש"ע (אה"ע סי' טו סע' כו)  וז"ל אחות אשתו אסורה לו מן התורה כל זמן שהיא קיימת לא שנא אם היא אחותה מן האב או מן האם, ואפילו גירש את אשתו, אבל לאחר מיתתה מותר באחותה, ע"כ. 

   אלא שבאמת היתה כאן בעיה (למרות שישנם הרבה תירוצים) ומשום זה יעקב אבינו לא זכה לברך על כוס של ברכה שיעשה הקב"ה לצדיקים כמאמר הגמ' (פסחים קיט:) מאי דכתיב (בראשית כא, ח) "וַיִּגְדַּל הַיֶּלֶד וַיִּגָּמַל" עתיד הקב"ה לעשות סעודה לצדיקים ביום שיגמל חסדו לזרעו של יצחק לאחר שאוכלין ושותין נותנין לו לאברהם אבינו כוס של ברכה לברך ואומר להן: איני מברך שיצא ממני ישמעאל, אומר ליצחק טול וברך אומר להן איני מברך שיצא ממני עשו, אומר לו ליעקב טול וברך אומר להם איני מברך שנשאתי שתי אחיות בחייהן שעתידה תורה לאוסרן עלי, אומר לו למשה טול וברך אומר להם איני מברך שלא זכיתי ליכנס לארץ ישראל, לא בחיי ולא במותי, אומר לו ליהושע טול וברך אומר להן איני מברך שלא זכיתי לבן דכתיב (דה"א ז, כז) "נוֹן בְּנוֹ יְהוֹשֻׁעַ בְּנוֹ", אומר לו לדוד טול וברך אומר להן אני אברך ולי נאה לברך שנאמר (תהילים קטז, יג) "כּוֹס-יְשׁוּעוֹת אֶשָּׂא וּבְשֵׁם ה' אֶקְרָא". 

<BIG><SMALL><B>"וַיַּרְא ה' כִּי-שְׂנוּאָה לֵאָה וַיִּפְתַּח אֶת-רַחְמָהּ וְרָחֵל עֲקָרָה" (כט, לא).</B></SMALL></BIG>

   "כי שנואה" ששנואין מעשי עשו בפניה, אבל רחל שהיתה שומעת שהיא תנשא ליעקב היה ליבה שמח ומתגאה, "כִּי-שְׂנוּאָה" כיון שנשאו שתיהן ליעקב אמר הקב"ה אותה שהיתה בוכה ומתענה ושנאה מעשי עשו ומתפללת לפני, בדין שלא תתרחק מאותו צדיק, הריני נותן לה בנים תחילה לכן נאמר "וַיַּרְא ה' כִּי-שְׂנוּאָה לֵאָה", ד"א, כשביקש הקב"ה ליתן לה בנים אמרו מלאכי השרת לפניו, לזו אתה נותן בנים? שעל ידי זמרי בן בנה יפלו עשרים וארבע אלף, אמר להן הקב"ה עכשיו זו הצדקת איני מקפחה מן הבנים לכן נאמר "וַיַּרְא ה' כִּי-שְׂנוּאָה לֵאָה" (תנחומא).

~ בעניין שם האדם-המשך

<BIG><SMALL><B>"וַתַּהַר עוֹד וַתֵּלֶד בֵּן וַתּאמֶר הַפַּעַם אוֹדֶה אֶת-ה' עַל-כֵּן קָרְאָה שְׁמוֹ יְהוּדָה וַתַּעֲמד מִלֶּדֶת" (כט, לה).</B></SMALL></BIG>

   וכפי שבארנו כבר מקודם צריך האדם לדקדק בשמות בניו, והנה עם השם הזה שקורה לבנו יכול לשבח את בורא עולם ולהודות לו, שאמר רבי יוחנן משום רבי שמעון בן יוחאי (ברכות ז:) מיום שברא הקב"ה את עולמו לא היה אדם שהודה להקב"ה, עד שבאתה לאה והודתו שנאמר "הַפַּעַם אוֹדֶה אֶת-ה' עַל-כֵּן קָרְאָה שְׁמוֹ יְהוּדָה", וכן ראובן "כִּי-רָאָה ה' בְּעָנְיִי" ולפירוש הגמרא (שם) אמרה לאה ראו מה בין בני לבן חמי, שבן חמי אף על פי שמדעתו מכר ליעקב את הבכורה אבל אח"כ רצה להרוג אותו, ואילו בני אף על פי שיוסף לקח ממנו את בכורתו בעל כורחו דכתיב "וּבְחַלְּלוֹ יְצוּעֵי אָבִיו נִתְּנָה בְּכרָתוֹ לִבְנֵי יוֹסֵף" (דברי הימים א ה, א) אפילו הכי לא קנא בו ורצה להציל את יוסף מאחיו דכתיב (בראשית לז, כא) "וַיִּשְׁמַע רְאוּבֵן וַיַּצִּלֵהוּ מִיָּדָם". (הארת המחבר: וכן לאורך התורה רובם של השמות מעידים על בני האדם). ומהיכן אנו יודעים שהשם גורם את אירועי העתיד? אמר ר' אליעזר שכתוב (תהילים מו, ט) "לְכוּ-חֲזוּ מִפְעֲלוֹת ה' אֲשֶׁר-שָׂם שַׁמּוֹת בָּאָרֶץ", אל תאמר שמות (מלשון שממה) אלא שמות, וכתב הרב יהודה פתיה (מנחת יהודה יחזקאל עמ' 195) לא לקרוא לבן בשם של נפטר כשהוא היה רשע, ועושה זאת מכניס את הילדים בסכנה גדולה, (כמו שכתבנו לעיל) וסיפר הרב שבזמנו היה מעשה שהרב קרא את שם בנו בשם מת אחד ממשפחת אמו בעוד שלא היה יודע דבר זה ונפטר הילד ההוא בעוד שהוא יונק משדי אימו, גם כל בני משפחת אמי קראו את בניהם בשם המת ההוא והם היו כמו עשרה בנים ורובם מתו, חלקם בזמן היניקה וחלקם בהיותם בחורים בני שמונה עשרה שנה או יותר וחלקם בשעת חופתם, ולא נשאר מהם כי אם שניים בלבד. ואחר שמת לי אותו הילד בא אלי אותו המת בחלום וחילה את פניי לחזור ולקרוא את שמו פעם שנית באומרו, כי מה שמת הילד ההוא, הטעם הוא לפי שעדיין לא היה נגמר דינו מכף הקלע, אבל עכשיו הרי הוא נגמר דינו לא תירא עוד שמא ימות הולד, אמרתי לו אין אני מחוייב להכניס את בני בספק סכנה לכבודך, אמר לי אם כן לא תתעבר אשתך בבן אלא בבת, אמרתי לו אפילו אם יוולדו לי שבע בנות זו אחר זו, איני רוצה לקרוא עוד את הולד בשמך. וילך לו המת מאיתי בכעס, ע"כ. 

וכתב מר"ן הרב עובדיה יוסף שליט"א (הליכות עולם ז פר' פנחס) יש מקפידים שלא ישא אדם אשה ששמה כשם אמו, וגם לא ישא אשה ששם אביה כשמו, ואם רואה שהזיווג מתאים מבחינת מדות טובות ויראת שמים, ושאר ענייני הבית שיוקם בסיועו של חמיו לעתיד, יוסיף החתן שם על שמו, כגון אם שמו ראובן ושם חמיו ראובן, יקרא שמו רפאל ראובן וכיוצא בזה, ויוחזק בשמו החדש שלשים יום, ואז יוכל לישאנה. וכן אם שם הכלה כשם חמותה, תוסיף הכלה שם על שמה, ויקבל ברכת גדולי הדור לנישואיו, ואז אין כל חשש בזיווג זה, וכתב הרב (בהערות) שטוב הדבר שהנישואין האלה שעל ידי תוספת שם, יהיו בהסכמת שלשה רבנים בעלי הוראה, וכן כתב שע"פ קבלת האר"י ז"ל, אין לשנות שם האדם לגמרי, ואפילו לחולה, דכתיב "וְכל אֲשֶׁר יִקְרָא-לוֹ הָאָדָם נֶפֶשׁ חַיָּה הוּא שְׁמוֹ", ונמצא שכל אדם חיותו משורש האותיות של שמו, ואם עוקרים את שמו אשר נקרא בו בשעת לידתו, אפשר כי השם השני אינו שייך לחיותו, ויפסיק חיותו, ח"ו, ולכן נוהגים בתפלת מצלאים כשמברכים שם החולה אינם עוקרים השם הראשון, אלא מוסיפים עליו, ע"כ. 

   וראינו בספר טעמי המנהגים של הרב אברהם יצחק שפרלינג זצ"ל (סי' תתקכט) שאומר הטעם שקוראין את הילד או הילדה בשם אלטער או אלטע למי שאינו מתקיים לו בניו רח"ל, כדי לכסות על שמו ושלא יהיה כח ביד השטן לפגוע בו, וקוראין אותו "זקן" כלומר שיזכה לזקנה, ושגור בפי כולם לברכה, ובמדבר קדימות להרב חיד"א מערכת ג' הביא בשם האר"י ז"ל, שאביו של נח לא קרא שמו עד שגדל כי מה שהוא בגלוי שולט בו העין ולכן כתיב "וַיְחִי-לֶמֶךְ...וַיּוֹלֶד בֵּן" ואח"כ "וַיִּקְרָא אֶת-שְׁמוֹ נחַ". ובזוהר חי מהרה"צ הקדוש מוהר"ר יצחק אייזיק אב"ד דק"ק קאמרארנא זצוק"ל (פרשת בראשית דף רי"ג) כתב, ויזהרו למי שמתין לו בניו רח"ל שלא יקרא שמו כלל בעת המילה רק אלטער, ולא שום שם כלל, רק שיגדל יקרא לו אביו שם, והנכון שירשום שמו בחילוף לשון שלא יבין שום אדם עד שיגדל, ומי שאינו עושה כן וקורא בעת מילה שם אמיתי וקורא לו גם אלטער לא מועיל ולא כלום וגורם חינם מיתה לילד, כי היא סגולה נפלאה שלא יקרא לו שום שם עד שיגדל. ושמעתי בשם הרב הצדיק הקדוש מהר"ש מבעלז זצוק"ל שאם נולדה לאחד בת, אין לקרות לה שם קודם חמשה ימים, ואם יום השלישי הוא שבת קודש, יכול לקרוא לה שם בשבת קודש. וז"ל ובליקוטים מהרב הצדיק הקדוש מוהר"ר פנחס מקאריץ זצוק"ל האריך בעניין שמות האדם, כי כשמזכירין שם אדם החי ששמו נקרא על שם אדם שמת, אותו אדם שנפטר הוא נמצא שם בשעת מעשה, וראיתי במשנת חסידים בשם האר"י ז"ל שהשם שקורא האב לבן, הקב"ה מזמינו בפיו, כי זה שמו שיש לו בקדושה, וכנגדו יש לו שם בקליפה (בספר זרע קודש [תצא] כתב בשם הרב הצדיק מרימנאב זצוק"ל שיש לכל אדם שם בקדושה ולהבדיל שמו בטומאה וסט"א, וצריך הצדיק לעבוד על זה, ויבקש מהשי"ת שיוודע לו איזה שם שיש לו בסט"א ויחזור גם זה השם לקדושה), ובספר המאור הגדול פירוש קרואי מועד אנשי שם כתב ששמע שאפילו בעת שקורא שם לבתו הנולדה, הוא קצת מצוה לשמוח ולעשות סעודה, כי באה נשמה קדושה מעולם העליון, כי הנשמה באה בעת קריאת השם, כי נפש חיה הוא שמו, לכן הבני עליה היודעין מזה עושין מועד ויו"ט להלל ולשבח לבורא וזהו קרואי מועד אנשי שם שאפילו בבת שלא היה שם אלא קריאת שם בלבד, אפילו הכי היו עושין מועד ויו"ט. עכ"ל. (בתוספת מש"כ בהשמטות ובקונטרס אחרון), ועיין מה שכתבנו (בראשית פרק כז פסוק לו).

<BIG><SMALL><B>"וַיִּחַר-אַף יַעֲקב בְּרָחֵל וַיּאמֶר הֲתַחַת אֱלֹהִים אָנכִי אֲשֶׁר-מָנַע מִמֵּךְ פְּרִי-בָטֶן" (ל, ב).</B></SMALL></BIG>

   רחל בקשה מיעקב שיתפלל בעדה מפני שהצדיק גוזר והקב"ה מקיים (שבת נט:) שנאמר (איוב כב, כח) "וְתִגְזַר-אוֹמֶר וְיָקָם לָךְ וְעַל-דְּרָכֶיךָ נָגַהּ אוֹר", אבל יעקב אבינו לימד אותנו מוסר גדול באומרו לה "הֲתַחַת אֱלֹהִים אָנכִי" שהתכוון לומר לה שחס ושלום תיתלי את ביטחונך ובקשתך בי, אלא אמר לה אני לא מנעתי ממך פרי בטן, אז תבקשי ממי שמנע ממך, ובזה הראה לה שלאדם אין להישען על אחרים שנאמר (אבות א, יד) "אִם אֵין אֲנִי לִי, מִי לִי", וכן רצה להגיד לה שתעשה תפילות ותחנונים לביטול הגזרה ושלא תסמוך על בשר ודם כי אין לנו על מי להישען, אלא על אבינו שבשמים!

<BIG><SMALL><B>"וַתֵּרֶא לֵאָה כִּי עָמְדָה מִלֶּדֶת וַתִּקַּח אֶת-זִלְפָּה שִׁפְחָתָהּ וַתִּתֵּן אתָהּ לְיַעֲקב לְאִשָּׁה" (ל, ט).</B></SMALL></BIG>

   והרי אין דרך הנשים להרבות נשים לבעליהן, אבל נצטרך לומר כי היו הנביאות יודעות שעתיד יעקב להעמיד י"ב שבטים ורצתה שיהיה רוב הבנים לה ממנה או משפחתה שהיא ברשותה ולא תתגבר אחותה עליה בבנים ולכך אמרה "נָתַן אֱלֹהִים שְׂכָרִי אֲשֶׁר-נָתַתִּי שִׁפְחָתִי לְאִישִׁי"  וכן יעקב בעבור זה שמע אליה שיעמיד בנים רבים כי ידע כן כדברי רבותינו. ויתכן כי מדעתם שנתנה הארץ לזרעם ואברהם ויצחק לא הרבו בנים, לכן היה חפץ יעקב בנשים רבות להרבות זרעו לנחול את הארץ (רמב"ן).

~ שמירת האישה לבעל

<BIG><SMALL><B>"וַיָּבא יַעֲקב מִן-הַשָּׂדֶה בָּעֶרֶב וַתֵּצֵא לֵאָה לִקְרָאתוֹ וַתּאמֶר אֵלַי תָּבוֹא כִּי שָׂכר שְׂכַרְתִּיךָ בְּדוּדָאֵי בְּנִי וַיִּשְׁכַּב עִמָּהּ בַּלַּיְלָה הוּא" (ל, טז).</B></SMALL></BIG>

   וכן נראה שיצאה לאה אמנו לקראתו בכל ערב כדי לשמור על קדושת בעלה שלא יתן ח"ו בעלה באשה אחרת, שבידוע שאשה טובה ויראת ה' שומרת על קדושת בעלה,

   וכן מעשה היה (תענית כג) באבא חלקיה שהיה בן בנו של חוני המעגל ופעם אחת הוצרך העולם למטר, שלחו חכמים שני תלמיד חכמים אצלו ומצאוהו בשדה ובהגיעו מן השדה יצאה אשתו לקראתו כדי שלא יתן עיניו באשה אחרת, ואשרי למי שזכה לאשה יראת ה' שנאמר "אִשָּׁה יִרְאַת-ה' הִיא תִתְהַלָּל" (משלי לא, ל) וגם מי שחושב שלא קיבל אשה כזאת יתפלל לה' יתברך בבקשות ותחנונים והקב"ה לא יחזירו ריקם!

~ גדולה השתיקה

<BIG><SMALL><B>"וַיִּזְכּר אֱלֹהִים אֶת-רָחֵל וַיִּשְׁמַע אֵלֶיהָ אֱלֹהִים וַיִּפְתַּח אֶת-רַחְמָהּ" (ל, כב).</B></SMALL></BIG>

   אמר ר' יהושע בראש השנה נפקדה שרה, רחל וחנה (ר"ה יא). ועוד אמר ר' יהודה (תנחומא ויצא ס' ו) גדולה שתיקה, שבזכות שתיקתה של רחל זכתה והעמידה שני שבטים בישראל אפרים ומנשה יתר על השבטים, ולמה שתקה, אמר ר' שמעון בר יוחאי, אמרה אם משלחת אני ומודעת ליעקב שאבא נותן לאחותי מה שהוא משלח לי, אינו נוטל אותו, ואבא אין משיאני לו, ואני מתרחקת מן הגוף הצדיק הזה, 

אמר לה הקב"ה את שתקת, חייך בזכות אותה שתיקה אני זוכרך שנאמר "וַיִּזְכּר אֱלֹהִים אֶת-רָחֵל" וכן "אֶת-רָחֵל" בזכות אחותה, "וַיִּשְׁמַע אֵלֶיהָ" בזכות יעקב, "וַיִּפְתַּח אֶת-רַחְמָהּ" בזכות האימהות (ילקוט שמעוני).

~ "הרעה" שהיא טובה

<BIG><SMALL><B>"וַיְהִי כַּאֲשֶׁר יָלְדָה רָחֵל אֶת-יוֹסֵף וַיּאמֶר יַעֲקב אֶל-לָבָן שַׁלְּחֵנִי וְאֵלְכָה אֶל-מְקוֹמִי וּלְאַרְצִי" (ל, כה).</B></SMALL></BIG>

   והנה זה פלא, שהרי הגמ' (מגילה י:) אומרת: אמר ר' לוי / ר' יונתן דבר זה מסורת בידינו מאנשי הכנסת הגדולה כל מקום שנאמר "וַיְהִי" אינו אלא לשון צער, ואם כך איך כתוב בפסוק "וַיְהִי"? אלא מתרץ הרב יוסף חיים זצוק"ל (עוד יוסף חי – דרשות) שבהולדת יוסף הצדיק היה שמחה בעליונים ובתחתונים וזה שאמר "וַיְהִי" נראה לפרש על פי מש"כ במדרש רבה (פר' כו) על רבן גמליאל שחיתן את בתו, אמרה לו אבא ברכני, אמר לה שלא יהיה לך לחזר לכאן, ילדה בן זכר, אמרה לו אבא ברכני, אמר לה לא יצא ווי מפיך (שכל הזמן תאמרי ווי) אמר לו אבא שתי שמחות שבאו לי אתה מקללני בהם, אמר לה שתיהם זה ברכות שמתוך שלוה וטובה בבית בעלך, לא יהיה  לך חזרה לכאן, ומתוך שיהיה בנך קיים בשלום וטובה לא תסור מלת אוי מפיך שבכל עת תאמרי אוי שעדיין לא אכל, אוי שעדיין לא שתה, אוי שעדיין לא הלך לבית הכנסת וכו', וכן העניין אצל רחל בהיותה עקרה על מה תאמר אוי (כנזכר) אלא לאחר שנולד בנה לא פסק אוי מפיה.

~ כח המחשבה

<BIG><SMALL><B>"וַיֶּחֱמוּ הַצּאן אֶל-הַמַּקְלוֹת וַתֵּלַדְן הַצּאן עֲקֻדִּים נְקֻדִּים וּטְלֻאִים" (ל, לט).</B></SMALL></BIG>

   אמר המדרש (תנחומא נשא ס' ז) מעשה במלך הערביים ששאל את רבי עקיבא, אני כושי ואשתי כושית וילדה לי בן לבן, הורגה אני שזינתה תחתי, אמר לו צורות ביתך שחורות או לבנות? אמר לו לבנות, אמר לו כשהייתה עוסק עמה, עיניה נתנה בצורות לבנות וילדה כיוצא בהם, ואם תמה אתה בדבר, למד מן צאנו של יעקב אבינו שמן המקלות היו מתייחמות שנאמר "וַיֶּחֱמוּ הַצּאן אֶל-הַמַּקְלוֹת" והודה מלך הערביים ושבח לרבי עקיבא. אמרו חז"ל בזמן שהאשה מתייחדת עם בעלה והוא משמש עמה ולבה לאיש אחר שראתה בדרך, אין לך ניאוף גדול מזה שנאמר (יחזקאל טז, לב) "תַּחַת אִישָׁהּ תִּקַּח אֶת-זָרִים", ואומרת הגמ' (נדרים כ) שאלו את אימא שלום (אשתו של ר' אליעזר) מפני מה בנייך יפיפין ביותר? אמרה להן אינו מספר (משמש) עמי לא בתחילת הלילה ולא בסוף הלילה (שנשים הולכות בשוק ויתן דעתו עליהן) אלא בחצות הלילה וכשהוא מספר מגלה טפח ומכסה טפח ודומה עליו כמי שכפאו שד (שהיה ממהר כאדם שנטרד מחמת שד שכפהו), ואמרתי לו מה הטעם? ואמר לי כדי שלא אתן את עיני (במחשבה) באשה אחרת ונמצאו בני באין לידי ממזרות, ואמר רבי על הפסוק (במדבר טו, לט) "וְלֹא תָתוּרוּ אַחֲרֵי לְבַבְכֶם" אל ישתה אדם בכוס זה ויתן עיניו בכוס אחרת. אמר רבינא ואפילו היא אשתו, ואומר הפסוק (יחזקאל כ, לח) "וּבָרוֹתִי מִכֶּם הַמּרְדִים וְהַפּוֹשְׁעִים בִּי" אמר ר' לוי אלו בני תשע מידות, ובניהם זה בני שנואה, מפרש הר"ן ששונאה ומתוך כך נותן דעתו על אשה אחרת, ומוסיף רש"י שזאת בעילת זנות בעלמא וכן כתב מר"ן בש"ע (אה"ע סי' כה סע' ב) אל יספר עמה בשעת תשמיש ולא קודם לכן כדי שלא יתן דעתו באשה אחרת, ואם ספר עמה ושימש מיד, עליו נאמר "וּמַגִּיד לְאָדָם מַה-שֵּׂחוֹ" (עמוס ד, יג) (אבל בענייני תשמיש יכול לספר אתה להרבות תאוותו), ועל כן עלינו להיות עם קדוש במחשבה קדושה ובמיוחד בשעת תשמיש שנאמר (ויקרא יט, ב) "קְדשִׁים תִּהְיוּ" אמר אביי (יבמות כ) כל המקיים דברי חכמים נקרא קדוש.

 

~ עניין התרפים והגנבה

<BIG><SMALL><B>"וְלָבָן הָלַךְ לִגְזז אֶת-צאנוֹ וַתִּגְנב רָחֵל אֶת-הַתְּרָפִים אֲשֶׁר לְאָבִיהָ" (לא, יט).</B></SMALL></BIG>

   רחל גנבה את התרפים לאביה מפני שלא יאמרו לו שיעקב בורח עם בניו נשיו וצאנו. וכי התרפים מדברים הם? כן. דכתיב "כִּי הַתְּרָפִים דִּבְּרוּ-אָוֶן" (זכריה י, ב) ולמה נקראו תרפים? לפי שהן מעשה תרף, מעשה טומאה ועבודתם היא כך: מביאין אדם בכור ושוחטים אותו ומולחים אותו במלח ובשמים וכותבים על ציץ זהב שם רוח טומאה, ומניחין הציץ במכשפות תחת לשונו ומניחין אותו בקיר ומדליקין לפניו נרות ומשתחווים לו ומדבר עמם בלחש, לפיכך גנבה אותן רחל, ועוד כדי לעקור עבודה זרה מבית אביה נתכוונה (תנחומא). ורחל יראה שלא יתנו התרפים עצה להרע ליעקב, ומשום בזיון עבודה זרה נתנה אותם תחתיה כדי שלא יוכלו לדבר, כי כשמביאים אותם לדבר צריכים לטאטא ולשטוף לפניו בשביל כבודם, אבל רחל ישבה עליהם בשביל לבזות אותם וכיון שרחל ביזתה אותם לא יכלו לדבר, ומכל מקום נענשה על זה רחל שגנבה את הטרפים של אביה, בזה שלא גידלה את בנימין ולא היתה איתו אפילו שעה אחת בעולם משום הצער של אביה ואף על פי שנתכוונה לטוב (מאמר הסולם בפירוש על הזהר). 

<BIG><SMALL><B>"וַיָּבא אֱלֹהִים אֶל-לָבָן הָאֲרַמִּי בַּחֲלֹם הַלָּיְלָה וַיּאמֶר לוֹ הִשָּׁמֶר לְךָ פֶּן-תְּדַבֵּר עִם-יַעֲקב מִטּוֹב עַד-רָע" (לא, כד).</B></SMALL></BIG>

   אמר ר' יוחנן משום רבי שמעון בן יוחאי כל טובתן של רשעים רעה היא אצל צדיקים שנא' "הִשָּׁמֶר לְךָ פֶּן-תְּדַבֵּר עִם-יַעֲקב וכו'" בשלמא רע, אלא טוב למה לא, אלא יוצא מכאן שטובתן של רשעים רעה היא אצל צדיקים (יבמות קג:).

~ שמירת הלשון

<BIG><SMALL><B>"עִם אֲשֶׁר תִּמְצָא אֶת-אֱלֹהֶיךָ לֹא יִחְיֶה נֶגֶד אַחֵינוּ הַכֶּר-לְךָ מָה עִמָּדִי וְקַח-לָךְ וְלֹא-יָדַע יַעֲקב כִּי רָחֵל גְּנָבָתַם" (לא, לב).</B></SMALL></BIG>

   ומאותה קללה מתה רחל בדרך (רש"י), על כן זה מראה לנו כמה אנו צריכים להיזהר בפינו שאת מה שאמרנו אי אפשר להשיב, ובדומה לזה מצאנו אצל יפתח הגלעדי (שופטים יא ל-לה) שנדר שאם ינצח במלחמה נגד בני עמון מי שיוצא מדלתו לקראתו מעלה אותו עולה לה' וכשראה שיצאה בתו אמר "וְאָנכִי פָּצִיתִי-פִי אֶל-ה' וְלֹא אוּכַל לָשׁוּב", ולמזלנו הגדול יעקב אבינו יכל שוב לקלל ולצאת מזה אסון, בזה שיכל לקלל את מלך מצרים בבקשו את בנימין מאת יעקב ואם חס וחלילה יעקב היה מקללו הוא היה למעשה מקלל את בנו אהובו, את יוסף, אבל ברוך ה' שהוא לא קילל אלא אפילו הביא לו מתנות דכתיב (בראשית מג, יא) "קְחוּ מִזִּמְרַת הָאָרֶץ בִּכְלֵיכֶם וְהוֹרִידוּ לָאִישׁ מִנְחָה מְעַט צֳרִי וּמְעַט דְּבַשׁ נְכאת וָלֹט בָּטְנִים וּשְׁקֵדִים", על כן נזהר אנו לבל נפצה פינו ונתחרט על זה כל הימים ובמיוחד הנשים האימהות הצדקניות שעול הבית עליהם פן יפתחו פיהן לרעה על בניהן.

~ בשבח לימוד התורה בלילה

<BIG><SMALL><B>"הָיִיתִי בַיּוֹם אֲכָלַנִי חֹרֶב וְקֶרַח בַּלָּיְלָה וַתִּדַּד שְׁנָתִי מֵעֵינָי" (לא, מ).</B></SMALL></BIG>

   מלמד שיעקב אבינו עבד ביום ובערב, אבל מה שייך לומר "וַתִּדַּד שְׁנָתִי מֵעֵינָי" וכי לא יישן בלילה? 

אלא מלמד שיעקב אבינו למד תורה בלילה, (ואת השינה השלים בין לבין) ובגלל לימוד התורה העביר שנה מעיניו, שהגמרא דורשת (מנחות קי) על הפסוק "שִׁיר הַמַּעֲלוֹת הִנֵּה בָרֲכוּ אֶת-ה' כָּל-עַבְדֵי ה' הָעמְדִים בְּבֵית-ה' בַּלֵּילוֹת" (תהילים קלד, א), מאי "בַּלֵּילוֹת"? אמר ר' יוחנן אלו ת"ח העוסקים בתורה בלילה מעלה עליהן הכתוב כאילו עוסקים בעבודה, 

   וכן ראינו (ברכות ג.) שאמר רב אושעיה אמר רבי אחא, כך אמר דוד: מעולם לא עבר עלי חצות לילה בשינה. רבי זירא אמר עד חצות לילה היה מתנמנם כסוס ומכאן ואילך בשירות ותשבחות, וכן אמר ר' אלעזר (סנהדרין צב) כל בית שאין דברי תורה נשמעין בו בלילה אש אוכלתו שנאמר (איוב כ, כו) "כָּל-חֹשֶׁךְ טָמוּן לִצְפוּנָיו תְּאָכְלֵהוּ אֵשׁ" 

וכן כתב מר"ן בש"ע (יו"ד סי' רמו סע' כג-כד) מי שרוצה לזכות בכתרה של תורה יזהר בכל לילותיו ולא יאבד אפי' אחת מהן בשינה באכילה ושתייה ושיחה וכיוצא בהם אלא בדברי חכמה ותלמוד תורה. עכ"ל. 

   ועוד שאל ר' ייסא לר' יוסי מאחר שאמרת שהקב"ה משתעשע עם נשמות הצדיקים כשהן עולות למעלה, מה קורה עם נשמות הצדיקים כשהן נמצאות בזה העולם, האם הקב"ה משתעשע בהם גם כן בעת עסקם בתורה למטה? ואם תאמר כן, אז לא שייך לומר כך, מפני שמתי שהם ישנים אז נשמתם עולה למעלה ואז שייך לומר שהקב"ה משתעשע בהן, אבל בשעה שהם עוסקים בתורה למטה איך שייך לומר בזה שהוא משתעשע בהם? 

   אמר ר' יוסי לר' ייסא, בודאי שייך גם בהם עניין השעשוע מפני שבחצות לילה כל אלו צדיקי האמת מתעוררים משעתם לקרות בתורה ולהשמיע תשבחות של התורה, ובאותו זמן יורד הקב"ה לג"ע ששם כל הצדיקים וכולם מקשיבים לקולם של הצדיקים התחתונים העוסקים אז בתורה, וחט של חסד נמשך עליהם ביום, ולא עוד אלא שכל אתם דברי תורה שהוא אמר בלילה, כולם עולים ומתעטרים לפני הקב"ה, (מתוק מדבש על הזהר לך לך דף פב ע"ב). ושואלת הגמ' (ע"ז מב) על הפסוק "יוֹמָם יְצַוֶּה ה' חַסְדּוֹ וּבַלַּיְלָה שִׁירה עִמִּי" מה טעם "יוֹמָם יְצַוֶּה ה' חַסְדּוֹ"?- משום ש"בַלַּיְלָה שִׁירה עִמִּי".

@ פרשת וישלח

~ כחה של תורה

<BIG><SMALL><B>"וַיִּשְׁלַח יַעֲקב מַלְאָכִים לְפָנָיו אֶל-עֵשָׂו אָחִיו אַרְצָה שֵׂעִיר שְׂדֵה אֱדוֹם" (לב, ד).</B></SMALL></BIG>

   ונשאלת השאלה: איך יעקב יכול לצוות על מלאכים? שהרי המלאכים הם ברשותו ותחת פיקודו של הקב"ה, אלא כתוב במשנה (אבות ו, א) ר' מאיר אומר כל העוסק בתורה לשמה זוכה לדברים הרבה ונותנת לו מלכות וממשלה וחיקור הדין. ומעשה (חולין קה:) בשני אנשים שעבדו אצל סוחר והעבירו לו חביות יין והנה בלכתם בדרך רצו לנוח מעט והניחו את חבית היין תחת צינור המקלח מים מן הגג והנה פתאום נשבר החבית (וזהו המזיק ששברו) באו לפני מר בר רב אשי לדון עבור זה אם צריכים לשלם את הנזק לסוחר, והנה הרב הוציא שופר והניח אותו בחרם (את המזיק) ואז הגיע המזיק לרב, והרב שאלו למה עשית כן ששברת החבית?, אמר לו המזיק שעשה זאת מפני שהושיבו את החבית באזני שהייתי ישן שם, אמר הרב למזיק מה אתה עושה במקום שהרבים מצויים שם שזהו לא מקומך!, לכן אתה היית משנה הדרך ולכן עליך לשלם, אמר לו יקבע אדוני לי עת וזמן ואפרע בזמנו, קבע לו זמן וכשהגיע הזמן לא בא המזיק לשלם, עד שעברו כמה ימים ואז הגיע, אמר לו הרב למה לא באת בזמן שקבעתי לך, אמר לו המזיק כי כל הדברים שהם נתונים תחת המפתח או שהם מנויין במספר או שהם נחתמים בחותם, בכל אחד מאלו אין לנו רשות ליקח ממנו עד שאמצא איזה דבר של הפקר וזה אוכל ליקח, לכן לא באתי בזמן כי לא היה לי דבר של הפקר עד עכשיו, ע"כ. והנה יוצא לנו שלאדם שיש בו את התורה והמצות יכול להחרים, לשלוח, לצוות, לפקוד וכו' את המלאכים אף על פי שהוא בעולם הזה.

~ בקשה בשלמות

<BIG><SMALL><B>"הַצִּילֵנִי נָא מִיַּד אָחִי מִיַּד עֵשָׂו כִּי-יָרֵא אָנכִי אתוֹ פֶּן-יָבוֹא וְהִכַּנִי אֵם עַל-בָּנִים" (לב, יב).</B></SMALL></BIG>

   מכאן ילמד האדם כשהוא רוצה לבקש מהקב"ה בקשה יבקש את זה בפה מלא ובשפה ברורה, שאם יעקב אבינו היה מבקש רק "הַצִּילֵנִי נָא מִיַּד אָחִי", המקטרגים יכלו לומר שזה לאו דווקא אחיו כמו שראינו קודם דכתיב (לעיל לא, נד) "וַיִּקְרָא לְאֶחָיו לֶאֱכָל-לָחֶם" פירש רש"י, אוהביו שעם לבן, וכן (לעיל לא, לז) "מִכּל כְּלֵי-בֵיתֶךָ שִׂים כּה נֶגֶד אַחַי"  וכן (שם לא, מו) "וַיּאמֶר יַעֲקב לְאֶחָיו לִקְטוּ אֲבָנִים" וגו' פירש המדרש רבה אלו בניו שהוא קורא אותן בלשון הקודש אחיו. וכן ראינו שקרא אברהם אבינו ללוט אחי, דכתיב (בראשית יג, ח) "וַיּאמֶר אַבְרָם אֶל-לוֹט אַל-נָא תְהִי מְרִיבָה בֵּינִי וּבֵינֶךָ וּבֵין רעַי וּבֵין רעֶיךָ כִּי-אֲנָשִׁים אַחִים אֲנָחְנוּ", ואם יעקב אבינו היה אומר רק עשו אז אולי היו עוד עשו בעולם שמהמקטרגים יעמדו על זה שהוא יהיה מוגן דווקא מהעשו הזה ולא מעשו אחיו, וכתוב בזוהר (וישלח דף קסט ע"א) מי שמתפלל צריך לפרש דבריו כראוי הטעם כי התפלה היא במלכות, וסגולתה בדברים הנגלים ומפורשים, לכן צריך לפרט הדברים היטב שלא יהיו בהם שום פקפוק כדי שמדת המלכות תזדקק לקיים את בקשתנו, וכן כתב בספר ליקוטי אמרי אל בשם הספר נפלאים מעשיך, מעשה באחד שהיה מהלך במדבר והיה עייף ויגע מאוד, והתפלל לפני הקב"ה שיזמין לו חמור לרכב עליו, אך טעה ואמר שתזמין לי חמור שירכב עלי, ונעשה עליו קטרוג, ונעשית שאלתו ותכף נזדמן שר אחד רוכב על אתונו והולך אחריה עייר קטן, וימצא את זה האדם, ויאמר לו הנה עייר זה קטן והוא וטרח בהליכה תרכיבהו על כתפך ותביא אותו עמי לביתי, ויען האיש ויאמר אני עתה התפללתי שיזדמן לי חמור שארכב עליו, ולא שהוא ירכב עלי, ולא ידע שהתפלל אחרת, ע"כ.

   וכתב מר"ן בש"ע (או"ח סי' צח סע' א) המתפלל צריך שיכוון בלבו פרוש המילות שמוצאי בשפתיו, ויחשב כאלו שכינה כנגדו ויסיר כל המחשבות הטורדות אותו עד שתישאר מחשבתו וכוונתו זכה בתפילתו ויחשוב כאילו היה מדבר לפני מלך בשר ודם היה מסדר דבריו ומכוון בהם יפה לבל יכשל, קל וחומר לפני מלך מלכי המלכים הקב"ה שהוא חוקר כל המחשבות, וכך היו עושים חסידים ואנשים מעשה שהיו מתבודדים ומכוונין בתפילתם עד שהיו מגיעים להתפשטות הגשמיות ולהתגברות כוח השכלי עד שהיו מגיעים קרוב למעלת הנבואה. ועיין עוד במס' ברכות פרק חמישי.

<BIG><SMALL><B>"וַיִּתֵּן בְּיַד-עֲבָדָיו עֵדֶר עֵדֶר לְבַדּוֹ וַיּאמֶר אֶל-עֲבָדָיו עִבְרוּ לְפָנַי וְרֶוַח תָּשִׂימוּ בֵּין עֵדֶר וּבֵין עֵדֶר" (לב, יז).</B></SMALL></BIG>

   והנה יש לנו פסוק בתורה (דברים כ, י-יב) "כִּי-תִקְרַב אֶל-עִיר לְהִלָּחֵם עָלֶיהָ וְקָרָאתָ אֵלֶיהָ לְשָׁלוֹם: וְהָיָה אִם-שָׁלוֹם תַּעַנְךָ וּפָתְחָה לָךְ וגו' וְאִם-לֹא תַשְׁלִים עִמָּךְ וְעָשְׂתָה עִמְּךָ מִלְחָמָה וְצַרְתָּ עָלֶיהָ" ויעקב אבינו ידע את הפסוק הזה, וזה מה שהוא עשה כאן שהתכונן למלחמה שהכין שתי מחנות והאחת לפליטה, זה רק במקרה שעשו ירצה לפתוח במלחמה אבל קודם כל ננסה בשלום, שאמרו במדרש (תנחומא שופטים יח) כמה גדול כח השלום שאפילו לשונאים אמר הקב"ה לפתוח להם לשלום, כך שנו רבותינו שואלים בשלום הגויים מפני דרכי שלום, אמר ר' אליעזר הקפר ברבי, גדול כח השלום שבשעה שישראל עושין חבורה אחת אפילו עבודה זרה ביניהם אין מידת הדין נוגעת בהם שנאמר (הושע ד, יז) "חֲבוּר (לשון חבורה) עֲצַבִּים אֶפְרָיִם הַנַּח-לוֹ".

~ קדושת הקדושה

<BIG><SMALL><B>"וַיִּוָּתֵר יַעֲקב לְבַדּוֹ וַיֵּאָבֵק אִישׁ עִמּוֹ עַד עֲלוֹת הַשָּׁחַר" (לב, כה).</B></SMALL></BIG>

   אמר רבי אלעזר (חולין צא) שנשתייר על פכין קטנים, ומכאן לצדיקים שחביב עליהם ממונם יותר מגופם וכל כך למה? לפי שאין פושטין ידיהן בגזל, ואומר הכתוב "וַיֵּאָבֵק אִישׁ" ויש לנו לשאול מי זה האיש הזה? אלא תדעו שזה היה מלאך ה' ומתי שהמלאך רצה לחזור משליחותו (לקמן פסוק כז) זה היה בעלות השחר וביקש מיעקב שישחרר אותו, ואז יעקב שאל אותו מה אתה גנב או קוביוסטוס (פירש רש"י גונב נפשות) שאתה מתיירא מן השחר? אמר לו, לא אלא מלאך אני ומיום שנבראתי לא הגיע זמני לומר שירה (קדושה) עד עכשיו, ומכאן נלמד אנו מעלת הקדושה שאמר רב חננאל (שם צא:) אמר רב שלוש כתות של מלאכי השרת אומרות שירה בכל יום, אחת אומרת קדוש ואחת אומרת קדוש ואחת אומרת קדוש ה' צבקות, ועוד אומרת הגמ' (שם) חביבין ישראל לפני הקב"ה יותר ממלאכי השרת שישראל אומרים שירה בכל שעה ומלאכי השרת אומרים שירה פעם אחת ביום ויש אומרים פעם אחת בשבת, ויש אומרים פעם אחת בחודש, ויש אומרים פעם אחת בשנה, ויש אומרים פעם אחת בשבוע, ויש אומרים פעם אחת ביובל, ויש אומרים פעם אחת בעולם, ועוד הגדולה של ישראל שהם מזכירים את השם של הקב"ה אחרי שתי מלים שנאמר (דברים ו, ד) "שְׁמַע יִשְׂרָאֵל ה'" ומלאכי השרת מזכירים את השם של הקב"ה אחרי שלשה מילים שכתוב (ישעיה ו, ג) "קָדוֹשׁ קָדוֹשׁ קָדוֹשׁ ה' צְבָאוֹת", על כן יתבונן האדם וידע איך לנצל את מה שיש לו בידו וישמח שהוא לא מלאך שיכול לשבח את בוראו פעם בחיים, אלא כל שעה ושעה, ע"כ. וכשאומרים קדושה באומרו פסוק "קָדוֹשׁ" ידלג שלש פעמים והיו שלושת הדילוגים שווים זה לזה ולא ידלג באחד יותר מהשני, והדילוג פירושו: שירים מעט עקביו וגופו כלפי מעלה וישא עיניו למרום, אבל לא יקפוץ, ולא ידלג יותר מדי, וכן המתפלל תפילת שמונה עשרה, והגיעו הציבור לקדושה, אינו רשאי לענות עימהם אלא שותק ומכוין דעתו אל השליח ציבור, ויוצא ידי חובה שהשומע כעונה, ונכון יותר שלא ידלג עם הציבור כשאומרים פסוקי הקדושה, ומכל מקום זה מדובר דווקא כשהשליח ציבור הוא קבוע ויודע שצריך לכוין להוציאם ידי חובתם בכל דבר שבקדושה, אבל השומע מפי שליח ציבור שעומד באקראי ואינו בקי לכוין להוציא את האחרים ידי חובתם, אין תועלת בכך שיכוין לצאת ידי חובה, אלא ימשיך בתפילתו (הליכות עולם – פרשת תרומה).

~ בעניין שם המלאכים

<BIG><SMALL><B>"וַיִּשְׁאַל יַעֲקב וַיּאמֶר הַגִּידָה-נָּא שְׁמֶךָ וַיּאמֶר לָמָּה זֶּה תִּשְׁאַל לִשְׁמִי וַיְבָרֶךְ אתוֹ שָׁם. וַיִּקְרָא יַעֲקב שֵׁם הַמָּקוֹם פְּנִיאֵל כִּי-רָאִיתִי אֱלֹהִים פָּנִים אֶל-פָּנִים וַתִּנָּצֵל נַפְשִׁי" (לב, ל-לא).</B></SMALL></BIG>

   ראינו שהמלאך לא הגיד את שמו, וזאת מפני שהשמות של המלאכים פלאים הם ולא ידועים כמו שראינו אצל מנוח ששאל את מלאך ה'' מה שמו, והמלאך ענה לו "לָמָּה זֶּה תִּשְׁאַל לִשְׁמִי וְהוּא- פֶּלִאי" (שופטים יג, יח), וכן ראינו עוד אצל מנוח שפחד למות בראותו מלאך ה'  דכתיב (שופטים יג, כא-כב) "אָז יָדַע מָנוֹחַ כִּי-מַלְאַךְ ה' הוּא. וַיּאמֶר מָנוֹחַ אֶל-אִשְׁתּוֹ מוֹת נָמוּת כִּי אֱלֹהִים רָאִינוּ", ועוד אומר לנו הפסוק "כִּי-רָאִיתִי אֱלֹהִים פָּנִים אֶל-פָּנִים וַתִּנָּצֵל נַפְשִׁי", ויש לשאול למה אמר יעקב שנצלה נפשו בראות אלקים פנים אל פנים, אלא שאמר הקב"ה (שמות לג, כ) "וַיּאמֶר לֹא תוּכַל לִרְאת אֶת-פָּנָי כִּי לֹא-יִרְאַנִי הָאָדָם וָחָי" ובדומה לזה ראינו אצל גדעון שפחד כשראה מלאך ה' פנים אל פנים, ומטעם זה הוצרך הקב"ה לומר לו אל תפחד כי לא תמות דכתיב (שופטים ו כב-כג) "אֲהָהּ ה' כִּי-עַל-כֵּן רָאִיתִי מַלְאַך פָּנִים אֶל-פָּנִים. וַיּאמֶר לוֹ ה' שָׁלוֹם לְךָ אַל-תִּירָא לֹא תָּמוּת", ומטעם זה חשש יעקב אבינו,ע"כ. ואחד הטעמים שהמלאכים לא מגלים את שמם הוא (מעם לועז שופטים יג, יח) שהמלאכים ענווים הם, כמו שדרשו חז"ל (אדר"נ פ"ט) על הכתוב "וְהָאִישׁ משֶׁה עָנָיו מְאד מִכּל הָאָדָם אֲשֶׁר עַל-פְּנֵי הָאֲדָמָה" ולא ממלאכי השרת שהם ענוותנים יותר, ולכן אינם מגלים את שמם, שמשימים עצמם כאינם, ע"כ. ועיין מה שנכתוב בס"ד במדבר (כב, כג) בעניין המלאכים והשדין.

<BIG><SMALL><B>"וַיָּשֶׂם אֶת-הַשְּׁפָחוֹת וְאֶת-יַלְדֵיהֶן רִאשׁנָה וְאֶת-לֵאָה וִילָדֶיהָ אַחֲרנִים וְאֶת-רָחֵל וְאֶת-יוֹסֵף אַחֲרנִים" (לג, ב).</B></SMALL></BIG>

   רואים אנו את ההנהגה של גדול הדור יעקב אבינו כמו שפירש רש"י: אמר יעקב אם יבוא אותו רשע להלחם ילחם בי תחילה, וזוהי הנהגה של דעת תורה שמוסר את נפשו בשביל הנשים שלו בשביל הילדים שלו, ולא כמו לוט והאיש הזקן (לעיל פרק יט, ה, ח) שמסרו את בנותן להפקר, וכל זה מפני שלא היה להם דעת תורה, וראינו גם שמשפחת הדני כשגנבו את התרפים מבית מיכה שמו את הילדים והנשים לפניהם, מפני שאם ירדפו אחריהם יפגשו בהם ראשונים ולא בנשיהם כדכתיב (שופטים יח, כא) "וַיִּפְנוּ וַיֵּלֵכוּ וַיָּשִׂימוּ אֶת-הַטַּף וְאֶת-הַמִּקְנֶה וְאֶת-הַכְּבוּדָּה לִפְנֵיהֶם" על כן נדע אנחנו להתייעץ עם דעת תורה שלא תצא תקלה תחת ידנו, ונגרום רעה לעצמנו ולמשפחתנו.

~ המשתחוה לעשו כמשתחוה לע"ז

<BIG><SMALL><B>"וְהוּא עָבַר לִפְנֵיהֶם וַיִּשְׁתַּחוּ אַרְצָה שֶׁבַע פְּעָמִים עַד-גִּשְׁתּוֹ עַד-אָחִיו" (לג, ג).</B></SMALL></BIG>

   ונשאלת השאלה מאחר שיעקב אבינו הוא הבחיר שבאבות שנבחר להיות חלק שלם להקב"ה, כמו שכתוב "כִּי-יַעֲקב בָּחַר לוֹ יָהּ" (תהילים קלה, ד) והוא נתקרב להקב"ה ביותר, איך יתכן שהשתחווה לעשו הרשע שהיה בצד של אל אחר, ומי שמשתחווה לו נחשב כאילו משתחווה לאל אחר, ואם תתרץ ותאמר, כמו שאומרים בזמן שהשועל הוא המלך גם הארי משתחווה לו, כך גם כאן השתווה לו יעקב לפי שעתה היתה שעת ממשלתו של עשו, אבל התירוץ הזה אינו דומה מפני שעשו היה עובד עבודה זרה, ויעקב לא ישתחווה לאותו צד ולאותו חלק כלל, אלא התירוץ הוא, שזה שכתוב בפסוק "וְהוּא עָבַר לִפְנֵיהֶם" מדובר על השכינה העליונה שהלכה לפני יעקב אמר עתה השעה להשתחוות להקב"ה שהיה הולך לפניו וכנגדו כרע והשתחווה שבע פעמים, אשריהם הצדיקים שכל מעשיהם שעושים הם כדי לתת כבוד לקונם, ולמדנו מכאן כי גם אם נראה שצדיק עושה מעשה שנראה ממנו שאינו נכון, עם כל זה אין ראוי להרהר אחריו כי אין ספק שכל מגמתו לשמים, והקב"ה בוחן כליות ולב כי הוא ידוע מחשבות האדם. (מתוק מדבש על הזהר – וישלח דף קעא ע"ב), וצריכים אנו לדעת את חומרת הדבר שאדם דן לכף חובה תלמיד חכם שאומרת הגמ' (ברכות יט) אמר רב פפא, אדם אחד אמר דבר לא טוב על חכם שמואל ונפל גזע גדול מהגג ופתח לו את הראש במקום שכיס המוח מונח שם, וכל זה בגלל שהקב"ה תובע את בזיונם, וכן אומר רבי יהושע בן לוי כל המספר אחר מטתן (מלשון הטייה, שיורדים מדרך הישר) של תלמידי חכמים נופל בגיהנום שנא' (תהילים קכה) "וְהַמַּטִּים עֲקַלְקַלּוֹתָם יוֹלִיכֵם ה' אֶת-פּעֲלֵי הָאָוֶן שָׁלוֹם עַל-יִשְׂרָאֵל" וכתב מרן בש"ע (יו"ד סי' רמג סע' ז) מי שהעידו עליו שביזה תלמיד חכם אפילו בדברים, בית דין היו מנדין אותו ואין מתירין לו עד שירצה החכם שנדהו בשבילו, ואם בזה את החכם לאחר מותו, בית דין היו מנדין אותו והם מתירים לו משיחזור בתשובה.

~ לא תתורו אחרי עיניכם

<BIG><SMALL><B>"וַיִּשָּׂא אֶת-עֵינָיו וַיַּרְא אֶת-הַנָּשִׁים וְאֶת-הַיְלָדִים וַיּאמֶר מִי-אֵלֶּה לָּךְ וַיּאמַר הַיְלָדִים אֲשֶׁר-חָנַן אֱלֹהִים אֶת-עַבְדֶּךָ" (לג, ה).</B></SMALL></BIG>

   ובידוע שמאחר שעשו היה רשע גם לא שמר על העיניים שבמבט הראשון רצה לראות את הנשים שהיו אחרונות והסתכל עליהן ולא על הגמלים, ומצד שני ראינו שיצחק יצא לשוח בשדה נשא עיניו וראה את הגמלים ולא את הנשים שעל הגמלים דכתיב (לעיל כד, סג) "וַיֵּצֵא יִצְחָק לָשׂוּחַ בַּשָּׂדֶה לִפְנוֹת עָרֶב וַיִּשָּׂא עֵינָיו וַיַּרְא וְהִנֵּה גְמַלִּים בָּאִים" וכל זה למה, כי הוא שמר על העיניים ומי ששומר על העיניים זוכה ליראת שמים, ועל כן ציוה אותנו הבורא יתברך (במדבר טו, לט) "וְלֹא תָתוּרוּ אַחֲרֵי לְבַבְכֶם וְאַחֲרֵי עֵינֵיכֶם אֲשֶׁר-אַתֶּם זנִים אַחֲרֵיהֶם" וכתב מר"ן בש"ע (אה"ע סי' כא סע' א) צריך אדם להתרחק מנשים מאוד מאוד ואסור לקרוץ בידיו או ברגליו ולרמוז בעיניו לאחד מן העריות ואסור לשחוק עמה, להקל ראש כנגדה או להביט ביופיה ואפילו להריח בבשמים שעליה אסור, ואסור להסתכל באשה שעומדת על הכביסה, ואסור להסתכל בבגדי צבעוניים של אישה שהוא מכירה אפילו שאינם עליה, שמא יבוא להרהר בה, והמסתכל אפילו באצבע קטנה של אשה ונתכוון ליהנות ממנה כאילו נסתכל בבית הטורף (מקום הערוה) שלה, והמתכון לאחד מאלו הדברים מכין אותו מכת מרדות, ואלו הדברים אסורים גם בחייבי לאוין. ואמרו בגמ' (עירובין יח:) המונה מעות לאשה מידו לידה או מידה לידו, בשביל שיתסכל בה, אפילו הוא דומה למשה רבינו שקיבל תורה מהר סיני, לא ינקה מדינה של גיהנום, ועליו הכתוב אומר "יָד לְיָד לֹא-יִנָּקֶה רָע" (משלי יא, כא) לא ינקה מדינה של גיהנום.

~ כל כבודה בת מלך פנימה

<BIG><SMALL><B>"וַתֵּצֵא דִינָה בַּת-לֵאָה אֲשֶׁר יָלְדָה לְיַעֲקב לִרְאוֹת בִּבְנוֹת הָאָרֶץ" (לד, א).</B></SMALL></BIG>

   ומכאן לנו הוכחה שהתורה לא "צינזרה" (מחקה) גם את הדברים הפחות טובים שהיו, והיא לא מעלימה מעיננו כלום, וכל הזימה והניאוף שקרה עם שכם בן חמור קרה בגלל שדינה יצאה החוצה, והנשים צריכות לדעת שאם הן יוצאות מחוץ לבית ואנשים נכשלים, כדאי לה שלא נבראה, שמסופר (תענית כד) על בתו של רבי יוסי שהיא היתה יפת תואר, ויום אחד ראה רבי יוסי שאיש אחד סותר (הורס) גדר העצים שלהם כדי להסתכל דרך הנקב ביופיה, אמר לו רבי יוסי, מה זה שאתה מעין כעת כאן? אמר לו, רבי, אם לא זכיתי לקחת אותה לאשה, אזכה על כל פנים לראותה, אמר רבי יוסי לבתו, בתי את מצטערת לאנשים, שוב לך לעפרך, ואל יכשלו בך בני אדם, כי מפני שאת יפת תואר יצרם מתגבר עליהם, וכן אומר המדרש (תנחומא וישלח סימן ה) לא תצא (בשבת) אשה בעיר של זהב ולא בטבעת שיש עליה חותם ולא במחט שאינה נקובה, ואם יצאה בהן לרשות הרבים חייבת חטאת אבל לתוך חצרה פטורה, חכמים אומרים, אף בחול אסור לצאת בהן לרשות הרבים מפני שהעם מסתכלין בה, ופגם הוא לאשה, שלא נתנו תכשיטין לאשה אלא שתהא מתקשטת בהן לתוך ביתה שאין נותנין פרצה לפני הכשר וביותר לפני הגנב, וכן אמר הכתוב (תהילים מה, יד) "כָּל-כְּבוּדָּה בַת-מֶלֶךְ פְּנִימָה" אמר רבי יוסי, כשהאשה מצנעת את עצמה בתוך הבית, ראויה להינשא לכהן גדול ותעמיד כוהנים גדולים, וכן אמר רבי פנחס הכהן בר חמא, בזמן שהיא צנועה בתוך הבית, כשם שהמזבח מכפר, כך היא מכפרת על ביתה, שנאמר (תהילים קכח, ג) "אֶשְׁתְּךָ כְּגֶפֶן פּרִיָּה בְּיַרְכְּתֵי בֵיתֶךָ" ואין "בְּיַרְכְּתֵי" אלא מזבח, שנאמר (ויקרא א, יא) "וְשָׁחַט אתוֹ עַל יֶרֶךְ הַמִּזְבֵּחַ", דבר אחר, אימתי "אֶשְׁתְּךָ כְּגֶפֶן פּרִיָּה" בזמן שהיא "בְּיַרְכְּתֵי בֵיתֶךָ", ואם עשתה כן אז "בָּנֶיךָ כִּשְׁתִלֵי זֵיתִים". ועיין עוד מה שכתבנו בראשית (ב, כב).

~ עברה ליחיד עונש לרבים

<BIG><SMALL><B>"וּבְנֵי יַעֲקב בָּאוּ מִן-הַשָּׂדֶה כְּשָׁמְעָם וַיִּתְעַצְּבוּ הָאֲנָשִׁים וַיִּחַר לָהֶם מְאד כִּי נְבָלָה עָשָׂה בְיִשְׂרָאֵל לִשְׁכַּב אֶת-בַּת-יַעֲקב וְכֵן לֹא יֵעָשֶׂה" (לד, ז).</B></SMALL></BIG>

   נדע אנחנו שאדם עושה מעשה נבלה כזה כמו שפירש רש"י (לעיל פסוק ב) "וַיִּשְׁכַּב אתָהּ" – כדרכה, "וַיְעַנֶּהָ" – שלא כדרכה, הוא לא גורם רק רעה לעצמו, אלא גם לסובבים אותו כמו שנראה בהמשך הפרשה (פסוק כה) שהרגו את כל העיר, ובדומה לזה ראינו אצל אמנון ותמר שאמנון רצה לעשות את העברה עם תמר, אמרה לו תמר (שמואל ב יג, יב-יג) "אַל-אָחִי אַל-תְּעַנֵּנִי כִּי לֹא-יֵעָשֶׂה כֵן בְּיִשְׂרָאֵל אַל-תַּעֲשֵׂה אֶת-הַנְּבָלָה הַזּאת. וַאֲנִי אָנָה אוֹלִיךְ אֶת-חֶרְפָּתִי וְאַתָּה תִּהְיֶה כְּאַחַד הַנְּבָלִים בְּיִשְׂרָאֵל", וכמו שהחריש יעקב דכתיב "וְהֶחֱרִשׁ יַעֲקב עַד-בּאָם" (בראשית לד, ה), כך גם אמר אבשלום לתמר (שמואל ב יג, כ) "וְעַתָּה אֲחוֹתִי הַחֲרִישִׁי אָחִיךְ הוּא", וכמו שחרה לבני יעקב דכתיב "וַיִּתְעַצְּבוּ הָאֲנָשִׁים וַיִּחַר לָהֶם מְאד" גם חרה לדוד דכתיב (שמואל ב יג, כא) "וְהַמֶּלֶךְ דָּוִד שָׁמַע אֵת כָּל-הַדְּבָרִים הָאֵלֶּה וַיִּחַר לוֹ מְאד", ונדע אנחנו דבר אחד שאדם שעושה את העברה לפני שהוא מתחתן זה לא נקרא  אהבה אלא תועבה, ועל פי רוב הוא גם ישנאנה לאחר העברה אם היא לא תמצא חן בעינו כמו שקרה עם אמנון ותמר שמייד לאחר העברה שנא אותה שנאה גדולה יותר מאשר שהוא אהב אותה, וכך גם כנראה היה עם היה לוקח שכם את דינה לאשה שמאחר שהוא בא עליה בעבירה מיד היה שונא אותה, ומכאן נלמד מוסר השכל גדול, מה זה יצר הרע שבהתחלה אומר לך תעשה את העבירה ומשדל אותך לעשותה ולבסוף מוסר אותך עם העבירה לידי הקב"ה ועוד גורם לך לשנאה, ה' יציל וירחם, ויזכה אותנו ללכת בדרך הישר אמן כן יהי רצון.

~ חומרת הדבקות לגוי

<BIG><SMALL><B>"וַיְהִי בַיּוֹם הַשְּׁלִישִׁי בִּהְיוֹתָם כּאֲבִים וַיִּקְחוּ שְׁנֵי-בְנֵי-יַעֲקב שִׁמְעוֹן וְלֵוִי אֲחֵי דִינָה אִישׁ חַרְבּוֹ וַיָּבאוּ עַל-הָעִיר בֶּטַח וַיַּהַרְגוּ כָּל-זָכָר" (לד, כה).</B></SMALL></BIG>

   עשו זאת בני יעקב מכמה טעמים, ושנים מהם זה מה שכתבנו בפסוק הקודם משום שעשה זאת שכם בכח, וגם משום שהקב"ה ציוה אותנו לא להתחתן עם הטמאים האלה ש"בְּשַׂר-חֲמוֹרִים בְּשָׂרָם וְזִרְמַת סוּסִים זִרְמָתָם" (יחזקאל כג, כ). וכן הגמרא אומרת (ע"ז כב:) אין מוסרין בהמה לרועה שלהן מפני שהן חשודין על הרביעה, וכל כך שתופי זימה הם שאמר החכם (שם) חביבה עליהן בהמתן של ישראל יותר מנשותיהן, אמר רבי יוחנן בשעה שבא נחש על חוה, הטיל בה זוהמא, אומנם ישראל שעמדו על הר סיני פסקה זוהמתן, עובדי כוכבים שלא עמדו על הר סיני, לא פסקה זוהמתן, וכן אמר רב יהודה אמר שמואל משום רבי חנינא, אני ראיתי עובד כוכבים שלקח אווז מן השוק, רבעה, חנקה, צלאה ואכלה, וא"ר ירמיה מדיפתי, אני ראיתי ערבי אחד שלקח ירך מן השוק וחקק בה כדי רביעה, ואח"כ רבעה צלאה ואכלה.

   ופסק הרמב"ם (פכ"ב מהל' איסורי ביאה ה"ו,ז) וז"ל, ואין מוסרין בהמה חיה ועוף לרועה כותי, אפילו זכרים לכותים ונקבות לכותית, מפני שכולן חשודין על הרבעת בהמה, וכבר ביארנו שהן אסורין בזכור ובבהמה, ונאמר ולפני עור לא תתן מכשול, ומפני מה אין מוסרין בהמה נקבה לכותית? מפני שכולן בחזקת נואפים, וכשיבוא הנואף לשכב עם הכותית זו אפשר שלא ימצאנה וישכב עם הבהמה או אפילו ימצאנה ישכב עם הבהמה, ע"כ.     

   על כן ראו לנכון בני יעקב להרוס ולהשמיד את העיר כדי שלא יגיעו למצב כזה. ועיין מה שכתבנו לעיל (כח, א)

<BIG><SMALL><B>"וַיַּצֵּב יַעֲקב מַצֵּבָה עַל-קְבֻרָתָהּ הִוא מַצֶּבֶת קְבֻרַת-רָחֵל עַד-הַיּוֹם" (לה, כ).</B></SMALL></BIG>

   למה הציב יעקב מצבה על קברה? כדי שלא יתכסה מקום קבורתה עד אותו היום שעתיד הקב"ה להחיות את המתים, ותמיד בני ישראל יוכלו להתפלל שם, וזה שאמר "עַד-הַיּוֹם", ב-ה"א הידיעה – פירושו עד אותו היום הנודע שהוא יומו של תחיית המתים ממש. (מתוק מדבש על הזהר). וכן הדבר ברור שאין לכתוב על המצבה את התאריך הלועזי של יום פטירת הנפטר, אף שמעיקר הדין אין בזה איסור, ויכתבו רק את התאריך העברי לבריאת העולם, ואם כתבו על המצבה תאריך לועזי, ראוי להסיר את המצבה מעל הקבר, או לכל הפחות לטוח אותו בטיט הנדבק מאוד לבל יפול ממנה. (ילקוט יוסף – אבלות סימן ז).

<BIG><SMALL><B>"וַיְהִי בִּשְׁכּן יִשְׂרָאֵל בָּאָרֶץ הַהִוא וַיֵּלֶךְ רְאוּבֵן וַיִּשְׁכַּב אֶת-בִּלְהָה פִּילֶגֶשׁ אָבִיו וַיִּשְׁמַע יִשְׂרָאֵל וַיִּהְיוּ בְנֵי-יַעֲקב שְׁנֵים עָשָׂר" (לה, כה).</B></SMALL></BIG>

   א"ר שמואל בר נחמני א"ר יונתן כל האומר ראובן חטא אינו אלא טועה שנאמר "וַיִּהְיוּ בְנֵי-יַעֲקב שְׁנֵים עָשָׂר" מלמד שכולן שקולים כאחת, אלא מה אני מקיים "וַיִּשְׁכַּב אֶת-בִּלְהָה פִּילֶגֶשׁ אָבִיו" – מלמד שבלבל מצעו של אביו, ומעלה עליו הכתוב כאילו שכב עמה, אמר ר"ש בן אלעזר מוצל אותו צדיק מאותו עוון ולא בא מעשה זה לידו, אפשר שעתידים זרעו לעמוד על הר עיבל ולומר "אָרוּר שׁכֵב עִם-אֵשֶׁת אָבִיו"? אלא עלבון אמו תבע, אמר אם אחות אמי היתה צרה לאמי שפחת אחות אמי תהא צרה לאמי? ומכיון שלא רצה בכך עמד ובלבל את מצעה. אחרים אומרים שתי מצעות בלבל, אחת של שכינה ואחת של אביו. וזהו שכתוב (בראשית מט, ד) "אָז חִלַּלְתָּ יְצוּעִי עָלָה" (אל תקרי "יְצוּעִי" אלא יצועיי), (שבת נה:). ובדומה לכך ראינו אצל חפני ופנחס דכתיב בהן (שמואל א ב, כב) "אֲשֶׁר-יִשְׁכְּבֻן אֶת-הַנָּשִׁים" – מלמד שמתוך ששהו את קיניהן (ומתוך כך אחרו לבוא אצל בעליהן – עיין רש"י שם) מעלה עליהם הכתוב כאילו שכבום, (שבת נה:). על כן יזהר האדם להתערב בענייני הורים ואפילו בן המתארח בבית הוריו והם אינם נמצאים בבית, אין לבן לישן על מטת אביו ואמו, וראוי להחמיר גם לעניין ישיבה על מטת אביו ואמו, אלא אם כן הם מוחלים על כבודם והרשוהו לכך, כמבואר בילקוט יוסף (כיבוד אב ואם פרק ה).

~ לקרב את הגר

<BIG><SMALL><B>"וְתִמְנַע הָיְתָה פִילֶגֶשׁ לֶאֱלִיפַז בֶּן-עֵשָׂו וַתֵּלֶד לֶאֱלִיפַז אֶת-עֲמָלֵק אֵלֶּה בְּנֵי עָדָה אֵשֶׁת עֵשָׂו" (לו, יב).</B></SMALL></BIG>

   מעשה שהיה אצל הגאון רבי יוסף תאומים (בעל פרי מגדים) שהסתופף בבית מדרשו של הגביר ר' דניאל יפה, ונשאל פעם שאלה ע"י דוד פרידלנדר מראשי המשכילים (הסכלים) בברלין, שהיה חתנו של ר' דניאל יפה, וככה הרהיב עוז והחציף פניו לשאול את הגאון, למה סיפר משה "וְתִמְנַע הָיְתָה פִילֶגֶשׁ לֶאֱלִיפַז בֶּן-עֵשָׂו"? 

   ומה היה צורך לכתוב זאת בתורה? הבין ר' יוסף מסגנון דבריו שהשואל הוא אפיקורוס, ובא רק לקנטר וכיון שידוע לנו שאין להשיב לאפיקורוס ישראל, וכל שכן שלכופר יותר, 

   השיב לו: אינני יכול להשיב לך תשובה על שאלתך, הלך דוד פרידלנדר בשמחה לחותנו ר' דניאל ואמר לו, לשווא אתה מבזבז את כספך ומחזיק אנשים כאלה בבית מדרשך, הנה שאלתי אותו שאלה על פסוק שבמקרא ואמר שאינו יודע לענות, 

   תמה ר' דניאל ואמר הא כיצד? והלא רבי יוסף נחשב לאחד מגדולי הרבנים? וגם רבינו מרא דאתרא הגאון רבי צבי הירש לוין מפליג בשבחו, ענהו דוד פרידלנדר ואמר: אדרבא נסה אתה אותו ושאלהו, והלא הודעת בעל דין כמאה עדים דומה, שלח רבי דניאל וקרא לרבי יוסף והוא מיהר לבוא לפניו, פתח רבי דניאל ואמר: דוד חתני סיפר לי ששאל את כבודו בדברי תורה וכבודו אמר לו שאין בידו להשיב לו תשובה, הייתכן? האם על מנת כן אני מספק לו פרנסתו?

   השיב ר' יוסף בחיוך: תנוך דעתך ר' דניאל, עדיין יש בי תורה כדי חמשה דינרים בשבוע שאתה מעניק לי! ועתה אשיב לך על השאלה ששאל חתנך דוד, חתנך שאל שאלה שכבר שאל אותו לפנים מנשה בן חזקיהו שהיה מגלה פנים בתורה שלא כהלכה, בשעה שישב ודרש אגדות של דופי נגד תורתנו הקדושה (סנהדרין צט:) הבנתי שהוא מפקפק חס ושלום ב"תורה מן השמים" ועל כן לא השיבותיו דבר, אבל לך אסביר את הענין, מסורת קבלה היא בידינו: תמנע זו בת מלכים היתה כמו שכתוב "וַאֲחוֹת לוֹטָן תִּמְנָע" (שם, כב).

וכל אלוף הוא מלכות בלי כתר, אדיר חפצה היה להתגייר ולהדבק בזרעו של אברהם אבינו שקידש שם ה' ברבים, באה אצל אברהם, יצחק ויעקב ולא רצו לקבלה, (מפני שהיה שמץ פיסול בייחוס משפחתה), הלכה אצל אליפז בן עשו וגייר אותה (גיור רפורמי) והייתה פילגש לאליפז, כי אמרה מוטב שתהיה אפילו שפחה לאומה זו, ולא גבירה לאומה אחרת. 

   ומפני שלא היה לאבותינו לדחותה, יצא ממנה עמלק, שציער לישראל, ולכן נאמר "וְתִמְנַע הָיְתָה פִילֶגֶשׁ" וגו' ומזה יש ללמוד לקח, לקרב את הבאים להסתופף תחת כנפי השכינה, זוהי תשובה לשאלה ששאל חתנך, נאנח רבי דוד ואמר: צר לי שחטאתי נגד כבודו במחשבה ועתה ישוב נא מר לתורתו (ענף עץ אבות עמ' קנח).

@ פרשת וישב

~ כל המקים את התורה מעני סופו לקימה מעשר

<BIG><SMALL><B>"אֵלֶּה תּלְדוֹת יַעֲקב יוֹסֵף בֶּן-שְׁבַע-עֶשְׂרֵה שָׁנָה הָיָה רעֶה אֶת-אֶחָיו בַּצּאן וְהוּא נַעַר אֶת-בְּנֵי בִלְהָה וְאֶת-בְּנֵי זִלְפָּה נְשֵׁי אָבִיו וַיָּבֵא יוֹסֵף אֶת-דִּבָּתָם רָעָה אֶל-אֲבִיהֶם" (לז, ב).</B></SMALL></BIG>

   והנה אנו רואים את יוסף הצדיק מלך של מצרים שולט על כולם רואים אותו כאן רועה צאן, אדם פשוט שאין כמוהו, ובדומה לו ראינו גם אצל יעקב שהיה רועה צאן דכתיב (בראשית ל, כט) "וַיּאמֶר אֵלָיו אַתָּה יָדַעְתָּ אֵת אֲשֶׁר עֲבַדְתִּיךָ וְאֵת אֲשֶׁר-הָיָה מִקְנְךָ אִתִּי", וגם אצל דוד המלך דכתיב (שמואל א טז, יא) "וַיּאמֶר עוֹד שָׁאַר הַקָּטָן וְהִנֵּה רעֶה בַּצּאן", וכן אצל הבל (בראשית ד, ב) "וַיְהִי-הֶבֶל רעֵה צאן", וכן משה רבנו דכתיב (שמות ג) "וּמשֶׁה הָיָה רעֶה" והנה כולם מרועי צאן הפכו להיות בזכות תורתם עמודי העולם, שעל כל אחד ואחד דמות אישית משלו, וכל זה בזכות מה? בזכות שהם ידעו שהגשמיות זה הטפל והרוחניות זה העיקר ועוד שידעו את המשנה (אבות ד, ט) "רַבִּי יוֹנָתָן אוֹמֵר, כָּל הַמְקַיֵּם אֶת הַתּוֹרָה מֵענִי, סוֹפוֹ לְקַיְּמָהּ מֵעשֶׁר. וְכָל הַמְבַטֵּל אֶת הַתּוֹרָה מֵעשֶׁר סוֹפוֹ לְבַטְּלָהּ מֵענִי". ועוד נלמד כמה האדם צריך להיזהר בלשונו שכתוב שאחרי שיוסף הביא את דבתם הרעה אל אביו, אביו אהבו, ומתוך שאביו אהבו עשה לו כתונת פסים, וכך זה המשיך הלאה והלאה להתדרדר, וכל זה מזה שיוסף דבר "קצת" יותר מדי. אמר ריש לקיש (תענית ח) מאי דכתיב אם ישוך הנחש בלא לחש ואין יתרון לבל הלשון – לעתיד לבוא מתקבצות ובאות כל החיות אצל הנחש ואומרים לו ארי דורס ואוכל, זאב טורף ואוכל, אתה מה הנאה יש לך שאתה נושך בני אדם והורגן? אומר הנחש ומה יתרון לבעל הלשון שמספר לשון הרע אע"פ שאין לו הנאה, מביאן הקב"ה בדין אצל נחש כדי שיתבייש מפני שהשיא אדם הראשון ומתביישין עמו מספרי לשון הרע, על כן ישמור אדם לשונו ומכך ישמור מצרות נפשו.

~ בעניין החלומות

<BIG><SMALL><B>"וַיַּחֲלֹם עוֹד חֲלוֹם אַחֵר וַיְסַפֵּר אתוֹ לְאֶחָיו וַיּאמֶר הִנֵּה חָלַמְתִּי חֲלוֹם עוֹד וְהִנֵּה הַשֶּׁמֶשׁ וְהַיָּרֵחַ וְאַחַד עָשָׂר כּוֹכָבִים מִשְׁתַּחֲוִים לִי" (לז, ט).</B></SMALL></BIG>

   הנה בחסדי ה' נבאר קצת על עניו החלומות, וישנם שני סוגי חלומות, חלום אחד של מלאך וחלום אחד של שד, והנה החלום שבא מצד המלאך אין רוחו של האדם נפעמת (מתעוררת) בשינה בעת ראיית החלום, אלא אח"כ בעת שייקץ משתו, והטעם הוא לפי שאין רצון הבורא להבהיל את האדם ולצער אותו בשינה, רק להודיעו על מה שנגזר עליו, או על אחרים, כדי שיתנו את לבם לתקן את עונותם, והכלל בזה הוא, כי חלום הבא ע"י מלאך הוא יהיה מסודר, ולא יהיה מעורבב ומעניינים שונים זה מזה, גם אינו מתפחד ומתבהל בעת ראיית החלום, וזהו חלום אמת שהוא אחד משישים בנבואה (ברכות נז:), אבל חלום הבא ע"י שד יש לו דרך אחרת, כי הוא עומד אצל אדם הישן שינה קלה, ולוחש באזניו, דברים מפחידים ואותם הדברים הם מצטיירים במוח האדם ונבהל מהם, ולבו דופק מאוד ומתעורר מתוך פחד, ואותם השדים שנשארים עומדים שם, והם שמחים ומשחקים עליו על שיכלו להבהילו וכאשר חוזר לישון חוזרים להבהילו, וכן עושים כמה פעמים ואין האדם ניצול מהן עד שיחזור ויקרא ק"ש, או יאמר לו טמא טמא, לך ברח מכאן, ויאמר נוסח זה, שלוש פעמים ואז ילך לו השד משם וישכב לבטח. ודע כי אפילו אם קורא האדם קריאת שמע על מיטתו קודם שישכב, אם אח"כ נתעורר משנתו לקול בכיית ילד קטן, או לכסות את גופו וכיוצא בזה, ואח"כ הוא חוזר לישון אז יכולים השדים לשלוט עליו להבהילו ולהפחידו בחזיונות רעים, אלא צריך לחזור ולקרוא קריאת שמע פעם שנייה או לפחות פסוק ראשון, ועוד הנה יש לחדש כי השדים הם למדו את הדברים שבני אדם מקפידין בהם אם רואים אותם בחלום, כגון הרואה שנפלו שיניו, או בהמה שחוטה לפניו, או שהוא שרוי בתענית, או לובש שחורים או הולך יחף וכיוצא בזה, ואין לו לאדם לחוש לחלומות אלו, כי אם האדם פתי ומאמין לחלום אז הם טורחים לעשות את החלום הרע ההוא ממש בפועל, ואם אדם מתענה על חלומות כאלו, או עושה כפרות, או פדיון נפש, ואינו שואל את פי החכם היודע ההפרש בין החלום שע"י שד לחלום שע"י מלאך, ידוע ידע שעתיד לבוא אליו מכאן והלאה חלומות קשים ורעים ומרים מאלו, כי השדים הם שמחים על שלא היה יגיעם ריק לאדם הזה. וכל אלו השדין קראים שדין נוּכְרָאִין למוד הרע, וישנם שדין אחרים הנקראים בשם שדין יהוּדָאִין (זהר במדבר רנג), ומנהגם אחר הוא, כי עושים עצמם כנביאים הראשונים וכתנאים ויש כאלו עושים עצמם כדייני ישראל וכתלמידי חכמים המפורסמים, שנפטרו מן העולם, בעלי זקן ועטרה בראשיהם או כצדיקים וחסידים ולפעמים אומרים שהם אברהם יצחק ויעקב או אליהו הנביא וכיוצא בזה וצריך האדם לשאול את פיהם אם הם אבות העולם ממש, או שמותם כשמות האבות וכן ישאל לאליהו. וצריך לדקדק בתשובות דבריהם שאם ישיבנו דבר שאינו מבורר נוטה לכאן ולכאן ידוע תדע שהם שדים, וגדולה מזאת הם עושים כי יכולים להראות לאדם דמות רקיע ודמות כסא הכבוד וצבא המרום וכיוצא בזה והם נזהרים מאוד שלא להבהיל את האדם ואדרבא הם מצווים אותו להיזהר ללמוד בכל יום שיעור זוהר ותהילים ובלילה יעמוד לומר תיקון חצות ולפעמים גוזרים עליו שיטבול כמה פעמים ביום ויחליף בגדיו ויזהר פן יפגע באשתו ואחר כך מוסיפין עליו סיגופים ותעניות ואם לא עשה כן, הם מכים אותו ומצווים עליו שלא יגלה מראות וחזיונות אלו לבני אדם (כדי שלא יכירו שהם שדים) עד שמעט מעט נמשכת ונקשרת מחשבתו בהם וכמעט נעשה משוגע ולבסוף גורמים לו חולי הכפייה רחמנא ליצלן, ויש חלום שהוא יבוא ברמז דק מאוד והוא מכמה סיבות האחת לפי שהוא לזמן רחוק אחר שנים רבות, והשנייה כשהוא בא להוכיח את האדם על איזה חטא אשר חטא, שלישית הוא בדבר הנוגע בין איש לאשתו, ואביא דוגמא לכל אחת מהן: הסיבה הראשונה היא נודעת כמו חלום יוסף שחלם לאחיו ובחלומות דניאל שכולם באו ברמז דק, לפי שהם באים לזמן רחוק, וכפי דקות הרמז כך הוא ריחוק זמן קיומם, והסיבה השנייה (להוכיח על החטא), והוא כי פעם אחת בא איש אחד ואמר לי שראה בחלומו שקושר תפילין של יד בראשו ותפילין של ראש בזרועו, ואמרתי לו שבא על אשתו שלא כדרכה ולפי שנשמתו גדולה הוכיחו אותו על כך כדי שיזהר מכאן והלאה. והסיבה השלישית (בין איש לאשתו) והוא כי פעם אחת היה תלמיד אחד לומד כל הלילות השבוע עם הישיבות ואינו לן בביתו כי אם בליל שבת בלבד, ולפי שבכל הלילות הוא מנדד שינה מעיניו לכן תרדמה גדולה נופלת עליו בליל השבת. ופעם אחת ראה בליל שבת בחלום שאיש אחד אומר אליו צדיק על השולחן יבוא, ולא היה מבין פירוש דבריו, וחזר אותו האיש ואמר חן חן לאיש המבין. ותיכף הבין שכוונתו על מצות עונה. ודע עוד שישנם חלומות אחרים הבאים בערבוב, אין להם סדר ואין בהם פחד ובהלה. חלומות אלו הם באים מציור מחשבות המוח, כי אין המוח שוקט ונח מן המחשבות אפילו בזמן השינה, ואלו החלומות לא מעלין ולא מורידין ואינם מורים על טוב ולא על רע ואין לחוש להם (מנוחת יהודה פרשת מקץ,ע"ש). ועיין עוד במסכת ברכות פרק תשיעי ובעוד יוסף חי – וישב.

<BIG><SMALL><B>"וַיְקַנְאוּ-בוֹ אֶחָיו וְאָבִיו שָׁמַר אֶת-הַדָּבָר" (לז, יא).</B></SMALL></BIG>

   והנה יש לשאול מדוע בחלום הראשון (לעיל פס' ח) הם שנאו אותו וכאן בחלום השני הם קינאו בו, אלא אומר המדרש בחלום הראשון חלם יוסף על אחיו שמשתחווים לו שחלם שאלומותם משתחווים לאלומה שלו, ואחיו אמרו על מה שאדם חושב ביום הוא חולם בלילה, אם כן יוסף ביום מתעסק בשדה באלומות ורוצה למלוך עלינו ובגלל זה חלם את זה החלום ובגלל זה שנאו אותו, אבל משראו את החלום השני שהוא חולם על ירח וכוכבים אמרו הרי זה יוסף לא אסטרונאוט הוא, ולא מדען ואם הוא חלם על זה כנראה שזה מן השמים ובגלל זה קינאו בו (עוד יוסף חי – וישב).

~ מקום מסוכן

<BIG><SMALL><B>"וַיּאמֶר לוֹ לֶךְ-נָא רְאֵה אֶת-שְׁלוֹם אַחֶיךָ וְאֶת-שְׁלוֹם הַצּאן וַהֲשִׁבֵנִי דָּבָר וַיִּשְׁלָחֵהוּ מֵעֵמֶק חֶבְרוֹן וַיָּבא שְׁכֶמָה" (לז, יד).</B></SMALL></BIG>

   אמר ר' יוסי (סנהדרין קב) שכם מקום מזומן לפורענות, בשכם עינו את דינה, בשכם מכרו אחיו את יוסף, בשכם נחלקה מלכות בית דוד, ואם נשאל הלא כתוב שבדותן מכרו את יוסף, אז רש"י (בגמרא שם) ענה על זה: שדותן זהו כפר הסמוך לשכם ונקראת על שם שכם, או שבשכם דנו עליו להורגו, וכן בשכם המליכו את רחבעם דכתיב (מלכים א, יב א) "וילך רחבעם שכם כי שכם בא כל ישראל להמליך אתו", ומכאן אנו נלמד שלא טוב להסתובב במקומות מסוכנים בלי יראת שמים, ששם מדת הדין מקטרגת ושם המזיקים נמצאים ואומרת לנו הגמ' (ברכות ג) מפני שלשה דברים אין נכנסים לחורבה (שזה כמו שכם מקום סכנה) מפני חשד, מפני המפולת ומפני המזיקין. וכן אמר ר' ינאי (שבת לב) לעולם אל יעמוד אדם במקום סכנה לומר שעושין לו נס, שמא אין עושין לו נס, ואם עושין לו נס מנכין לו מזכויותיו, וכן א"ר יצחק (ר"ה טז:) ג' דברים מזכירין עונותיו של אדם ואלו הן: מוסר דין על חברו, עיון תפילה, קיר נטוי – פירש רש"י, משום מזכיר עוונותיו שאומר האם ראוי זה לעשות לו נס. וכתב הרמב"ם (הלכות רוצח ושמירת נפש ה"ו) אסור לאדם לעבור תחת קיר נטוי או על גשר רעוע או ליכנס לחרובה, וכן כל כיוצא באלו מאשר הסכנות אסור לעבור במקומן.

<BIG><SMALL><B>"וְעַתָּה לְכוּ וְנַהַרְגֵהוּ וְנַשְׁלִכֵהוּ בְּאַחַד הַבּרוֹת וְאָמַרְנוּ חַיָּה רָעָה אֲכָלָתְהוּ וְנִרְאֶה מַה-יִּהְיוּ חֲלֹמתָיו" (לז, כ)</B></SMALL></BIG>

   נשאלת השאלה למה אמרו "חַיָּה רָעָה"? הלא מספיק לומר חיה אכלתהו, ונראה לומר בס"ד כי הם רוצים שאביו יתייאש ממנו ולא ישלח בני אדם לחפש אחריו, ואם יאמרו חיה סתם אכלתהו יאמר זה אי אפשר, יען כי שליח מצוה היה ושלוחי מצוה אינם ניזוקין, ולכן אומרים לו "חַיָּה רָעָה אֲכָלָתְהוּ", כלומר ידוע לנו שיש באותו מדבר חיה רעה שהיא מוחזקת ומועדת לאכול בני אדם. ובודאי שאותה חיה רעה שמוחזקת להרע, היא אכלתהו, אע"פ שהיה שליח מצוה, שאמרו בגמרא אע"ג ששלוחי מצוה אינם נזוקין, היכן שישנו היזק שאני, וכנז' בגמרא קדושין (דף טל) בסולם רעוע כיון דקביע הזיקא אין את הכלל הזה, ועל כן יתייאש מלחפש עליו (עוד יוסף חי – דרשות – וישב).

~ אמונה וביטחון בהקב"ה

<BIG><SMALL><B>"וַיּאמֶר אֲלֵהֶם רְאוּבֵן אַל-תִּשְׁפְּכוּ-דָם הַשְׁלִיכוּ אתוֹ אֶל-הַבּוֹר הַזֶּה אֲשֶׁר בַּמִּדְבָּר וְיָד אַל-תִּשְׁלְחוּ-בוֹ לְמַעַן הַצִּיל אתוֹ מִיָּדָם לַהֲשִׁיבוֹ אֶל-אָבִיו" (לז, כב).</B></SMALL></BIG>

   קשה היה לראובן עצת האחים והיתה כוונתו להצילו, ואם אמר "לא נכנו" בלבד, היה מראה עצמו בדבריו כי מניעתו זאת לחמלה עליו, וע"כ הוסיף להזכיר "נפש" כלומר שאינו מקפיד עליו רק עליהם, שלא יכו נפש כל אדם, וכן מה שאמר "אַל-תִּשְׁפְּכוּ-דָם" ולא אמר דמו, כלומר גם אנכי ככם שנאתיו אין אני מקפיד על דמו כלל, כי אם עליכם שלא תהיו שופכי דם, (רבנו בחיי). וכותב על זה הרב שלום ארוש שליט"א (בגן האמונה) וז"ל, לכאורה יש כאן פליאה גדולה, מה עלה בדעתו של ראובן? איזה מעשה הצלה הוא זה? ומה תועיל השלכת יוסף לבור מלא בשרצים ארסיים? הלא בודאי כאשר ינחת על ראשם הם יכישו אותו ויהרגוהו, וטוב יותר שישאר יוסף ביד אחיו, אולי יוכל לעורר את חמלתם ולא יהרגוהו,

   אלא התשובה היא, שראובן ידע שיוסף הצדיק הוא בעל אמונה, והיה לו ברור שתכף שיוסף ירגיש בסכנה מהנחשים והעקרבים, מיד הוא יצעק אל ה' בכל לבו, ואז ה' יתברך בודאי יציל אתו מהם, כי כך התנה הקב"ה עם הטבע, שתכף שאדם צועק אליו בכל ליבו – הטבע חייב להשתנות, (כמובא בלקוטי הלכות ברכות השחר ה) "תנאי התנה הקב"ה עם הים שיבקע לישראל, שפירושו, שה' יתברך הזיהר את הנהגת הטבע וכל המלאכים הממנים על הנהגת העולם שיתנהגו בטבע הזה, שתכף כשיתפללו ישראל וירצו לשנות הטבע, הם מוכרחים לעשות כרצונם, להפוך מים ליבשה, ולהעמיד החמה, ושלא יהיה כח לאש לישרוף ולאריות לידרוס וכו',

   לכן ראובן היה סמוך ובטוח שבכך הוא מציל את יוסף, על אף שידע שהבור מלא נחשים ועקרבים, ולכן כתוב שם בפרשה "ויצילהו מידם" בלשון ודאי, ולא "וינסה להצילו מידם" בלשון אולי, כי הצדיקים יודעים מהי כוחה של תפילה, והם יודעים בברור גמור שכאשר אדם צועק אל ה' יתברך, אזי הטבע מיד משתנה,

   לעומת זאת, ראובן לא סמך על אמונתו של יוסף הצדיק בנסיון מול בעל בחירה, כי ידע את הקושי שבעמידה בנסיון כזה, וחשש שבשעת הנסיון יוסף יתבלבל ויפנה אל אחיו בתחנונים, או בנסיונות פיוס ושכנוע, כגון שיאמר להם "אחיכם אני", או "רחמו אל אבא" וכו', כמו שאכן היה, שיוסף התחנן לאחיו כמו שמובן מהוידוי של האחים דכתיב (בראשית מב כא) "אבל אשמים אנחנו על אחינו, אשר ראינו צרת נפשו בהתחננו אלינו ולא שמענו", ואם כן, מאחר ולא יסמוך על ה' לבדו, אזי השגחת ה' לא תהיה עליו בשלמות, והאחים יהרגוהו בלי שום מניעה, ברור שכאשר הושלך יוסף אל הבור הוא לא פנה אל הנחשים או אל העקרבים בתחנונים שינחו לו, אלא צעק לה' בכל לבו, ולכן ה' אכן הציל אותו מהם.

<BIG><SMALL><B>"וַיֵּשְׁבוּ לֶאֱכָל-לֶחֶם וַיִּשְׂאוּ עֵינֵיהֶם וַיִּרְאוּ וְהִנֵּה ארְחַת יִשְׁמְעֵאלִים בָּאָה מִגִּלְעָד וּגְמַלֵּיהֶם נשְׂאִים נְכאת וּצְרִי וָלֹט הוֹלְכִים לְהוֹרִיד מִצְרָיְמָה" (לז, כה).</B></SMALL></BIG>

   למה נזכרו אחי יוסף לאכול לחם דווקא לאחר המכירה? אלא בידוע שהאחים הקדושים דנו דין על יוסף איך לנהוג עמו ואפילו הקב"ה הצטרף עמם (עיין ילקוט שמעוני), ומאחר שהגמ' אומרת (שבת י) עד מתי יושבין בדין, אמר רב ששת עד זמן סעודה, וזמן סעודה של ת"ח שעה שישית, ולפי זה לא אכלו משום שאסור לקבוע סעודה לפני שדנים, וכתב מרן בש"ע (חו"מ סי' ה סע' ג) זמן ישיבת הדיינים מהבוקר עד סוף שעה חמישית, וכן כתב הרמב"ם (הלכות סנהדרין פ"ג ה' א) בית דין של שלשה שיושבין מאחר תפילת השחר עד סוף שש שעות מהיום, אבל בית דין הגדול היו יושבין מתמיד של שחר עד תמיד של בין הערביים, 

   ועוד "וּגְמַלֵּיהֶם נשְׂאִים" פירש רש"י למה פרסם הכתוב את משאם להודיע מתן שכרן של צדיקים, שאין דרכם של ערביים לשאת אלא נפט ועטרן שריחן רע, ולזה (יוסף) נזדמנו בשמים שלא יוזק מריח רע. וכן על משה רבנו שנאמר (שמות ב, ג) "וַתִּקַּח-לוֹ תֵּבַת גּמֶא וַתַּחְמְרָה בַחֵמָר וּבַזָּפֶת וַתָּשֶׂם בָּהּ אֶת-הַיֶּלֶד" פירש רש"י, זפת מבחוץ וטיט מבפנים, כדי שלא יריח אותו צדיק ריח רע של זפת. וכל זה כמובן בגלל שלמרות שאחיו של יוסף מכרו אותו, יוסף נשאר באמונתו הגבוהה שהכל בהשגחה פרטית ובגלל זה המשיך הקב"ה לקרוא לו צדיק.

<BIG><SMALL><B>"וַיַּעַבְרוּ אֲנָשִׁים מִדְיָנִים סֹחֲרִים וַיִּמְשְׁכוּ וַיַּעֲלוּ אֶת-יוֹסֵף מִן-הַבּוֹר וַיִּמְכְּרוּ אֶת-יוֹסֵף לַיִּשְׁמְעֵאלִים בְּעֶשְׂרִים כָּסֶף וַיָּבִיאוּ אֶת-יוֹסֵף מִצְרָיְמָה" (לז, כח).</B></SMALL></BIG>

   וכי תעלה על דעתך שנער יפה כמותו נמכר בעשרים כסף? אלא כיון שהושלך לבור, מתוך פחד נחשים ועקרבים שבו, נשתנה זיו פניו וברח ממנו דמו ונעשה פניו ירוקות, לפיכך מכרוהו בעשרים כסף וקנו עם זה נעליים (תנחומא), ואמר רבי שמעון בן לקיש (ירושלמי פ"ב ה"ג) לפי שמכרו בכורה של רחל בעשרים כסף יהיה כל אחד ואחד פודה את בנו בכורו בעשרים כסף.

~ בשבח היסורים

<BIG><SMALL><B>"וַיִּקְרַע יַעֲקב שִׂמְלֹתָיו וַיָּשֶׂם שַׂק בְּמָתְנָיו וַיִּתְאַבֵּל עַל-בְּנוֹ יָמִים רַבִּים" (לז, לד).</B></SMALL></BIG>

   בא וראה כמה רעות סובלים הצדיקים בעולם הזה, רעות על רעות, מכאובים על מכאובים יש שסובלים בגלל עוונם ויש שסובלים יסורים של אהבה ויש שסובלים מחמת קושי מלחמת יצר הרע, וכל זה בשביל לזכות לחיי עולם הבא, הנה דוגמא לפנינו, יעקב אבינו בחיר האומה, כמה יסורים עבר, בזה שאמר שלא היתה לו שלוה בביתו של לבן ולא יכולתי להינצל ממנו ומתחבולותיו כמו שכתוב "וְהֶחֱלִף אֶת-מַשְׂכֻּרְתִּי עֲשֶׂרֶת מנִים" (לא, ז) ולא היה לי שקט מעשו ואח"כ מהפחד שהיה לי מעשו, ולא היתה לי מנוחה מצערה של דינה ומהריגת אנשי שכם ולבסוף בא מכירת יוסף שהוא הקשה מכולם, וכל זה בגלל שאין השטן מקטרג על אדם שהולך בדרך הרע, אלא על המתדבקים בהקב"ה הוא מקטרג עליהם למעלה ומטעה אותם למטה (מתוק מדבש על הזהר – וישב דף קפ ע"א).

   על כן נלמד לקח כשאנחנו מקבלים יסורים לנסות ולהשתדל להתחזק ביראת שמים שאין סוף למתן שכרם ועוד שבהם הקב"ה מנסה אותנו אבל מצד שני האדם לא יהיה חסיד ויבקש על עצמו יסורים כי בדור כזה לא שייך לבקש יסורים, והלואי שהקב"ה לא יבחן אותנו ולא נגיע לידי נסיון.

~ פגם הברית כנגד כל העברות שבתורה

<BIG><SMALL><B>"וַיֵּדַע אוֹנָן כִּי לּא לוֹ יִהְיֶה הַזָּרַע וְהָיָה אִם-בָּא אֶל-אֵשֶׁת אָחִיו וְשִׁחֵת אַרְצָה לְבִלְתִּי נְתָן-זֶרַע לְאָחִיו" (לח, ט).</B></SMALL></BIG>

   הנה עניין שמירת הברית הוא יסוד גדול בינינו לבין הקב"ה, שאמרה המשנה (נדה יג) כל היד המרבה לבדוק באמה (בברית) תקצץ, וכן אמר ר' אלעזר (שם) כל האוחז באמה ומשתין כאילו מביא מבול לעולם, אמרו לו ואם לא יעשה כן – ניצוצות ניתזין על רגליו ונראה ככרות שפכה ונמצא מוציא לעז על בניו שהן ממזרים, אמר להן מוטב שיוציא לעז על בניו שהן ממזרים ואל יעשה עצמו רשע שעה אחת לפני המקום. ואמר ר' יוחנן (שם) כל המוציא שכבת זרע לבטלה חייב מיתה שנאמר "וַיֵּרַע בְּעֵינֵי ה' אֲשֶׁר עָשָׂה וַיָּמֶת גַּם-אתוֹ", רבי יצחק ורבי אמי אמרי כאילו שופך דמים שנאמר (ישעיה נז, ה) "הַנֵּחָמִים בָּאֵלִים תַּחַת כָּל-עֵץ רַעֲנָן שׁחֲטֵי הַיְלָדִים בַּנְּחָלִים תַּחַת סְעִפֵי הַסְּלָעִים" – אל תקרי "שׁחֲטֵי" אלא סוחטי, רב אסי אמר כאילו עובד עבודת כוכבים, ואמר רב (שם יג:) המקשה עצמו לדעת יהיה בנידוי, ורבי אמי אמר נקרא עבריין ועוד אמר רבי אמי כל המביא עצמו לידי הרהור אין מכניסין אותו במחיצתו של הקב"ה, ואמר ר' אלעזר מהו הפסוק (ישעיה א, טו) "יְדֵיכֶם דָּמִים מָלֵאוּ"? אלא אלו המנאפים ביד (במוציא שכבת זרע לבטלה), וכן אמרה הגמ' (שם) כל הנושאין קטנות ומשמשים איתם והם (הנשים) אינן ראויות ללדת, מעכבים את המשיח, וכן אמר ר' טרפון (שם) כל המכניס ידו למטה מטבורו תקצץ, שאלוהו (חכמים) אם ישב לו לאדם קוץ בכריסו לא יטלנו? אמר להן לא!, אמרו לו והלא כריסו נקבעת, אמר להן מוטב תבקע כריסו ואל ירד לבאר שחת. וכתב מרן בש"ע (אה"ע סי' כג) אסור להוציא שכבת זרע לבטלה ועוון זה חמור מכל העבירות שבתורה לפיכך לא יהיה אדם דש מבפנים וזורה מבחוץ ולא ישא קטנה שלא ראויה לילד, אלו שמנאפים ביד ומוציאים שכבת זרע לא די להם שאיסור גדול הוא, אלא שהעושה זה בנידוי הוא יושב, ועליהם נאמר "יְדֵיכֶם דָּמִים מָלֵאוּ" וכאילו הרג הנפש, ואסור לאדם שיקשה עצמו לדעת או יביא עצמו לידי הרהור, ואם יבוא לו הרהור יסיע לבו מדברי הבאי לדברי תורה שהיא אילת אהבים ויעלת חן, לפיכך אסור לאדם לישון על ערפו ופניו למעלה עד שיטה מעט כדי שלא יבוא לידי קישוי ואל יסתכל בבהמה וחיה ועוף בשעה שמזדקקין זכר לנקבה (ולא  מדובר שזה מלאכתו) וכן אסור לאדם שאינו נשוי  לשלוח ידיו במבושיו כדי שלא יבא לידי הרהור ואפי' מתחת טבורו לא יכניס ידו שמא יבא לידי הרהור, ואם השתין מים לא יאחוז באמה וישתין, ואם היה נשוי מותר, ובין שהוא נשוי ובין שאינו נשוי לא יושיט ידו לאמה כלל, אלא בשעה שהוא  צריך לנקביו, וחסידים ראשונים וגדולי החכמים התפאר אחד מהם שלא נסתכל במילה שלו, ומהם מי שהתפאר שלא התבונן מעולם בצורת אשתו, וזה בגלל שלבו פוּנָה מדברי הבאי לדברי האמת שהם אוחזות לבבות הקדושים! עכ"ל. ומובא בספר טהרת הקודש שכל הפוגם בברית כאילו משקר בתורה כולה, נקרא מומר, עובר על לא תנאף, עובר על לא תעשה לך פסל, מטמאים אותו בכל מיני טומאות, מושכין אותו לגיהנום, נקרא רע, אינו זוכה לראות פני שכינה, אינו זוכה להיפקד בחלום טוב, גורם שהקב"ה יתפרש מישראל, גורם לעצירת הגשמים, הקב"ה נוקם על פגם ברית יותר מכל עבירות, נעשה פגום בכל כללות גופו ונשמתו, ראוי למיתות משונות רח"ל, מסלק כל מיני ברכות מן העולם, גורם שישלטו האומות בישראל, כל הצרות באין בשביל זה, גורם גלות לעצמו, עוקר נשמתו מרשות הקדושה להסטרא אחרא, אינו יוצא מגיהנום לעולם, נאבד ממנו צלם אלוקים, צורתו מתחלף בדמות בהמות וחיות טמאות, מוליד בנים רשעים, עיקר חיבוט הקבר בשביל זה, נדון בצואה רותחת, תפילתו אינה מתקבלת, אין יכול להתפלל כראוי, נסתם ממנו מעיינות חכמת התורה, מתדבקין בו כל מדות רעות, ועוד הרבה.

~ כף זכות

<BIG><SMALL><B>"וַיְהִי כְּמִשְׁלשׁ חֳדָשִׁים וַיֻּגַּד לִיהוּדָה לֵאמר זָנְתָה תָּמָר כַּלָּתֶךָ וְגַם הִנֵּה הָרָה לִזְנוּנִים וַיּאמֶר יְהוּדָה הוֹצִיאוּהָ וְתִשָּׂרֵף" (לח, כד).</B></SMALL></BIG>

   ויש לנו לשאול על מה באה כל הרעה הזאת שהיה יהודה צריך להתוודות בפני כולם שאלו החפצים שלו, אלא בגלל שלא דן אותה מספיק לכף זכות שאם היה דן אותה ומדבר איתה, פשוט שהיתה אומרת לו, וזה כלל גדול לגבנו לדון כל אחד לכף זכות שאמרו חכמי המוסר אחרי שאדם נפטר מושיבין אותו על הכסא של בית הדין ואומרים לו לדון אדם פלוני והנה הוא דן, בסוף הדין מגלים לו שהוא דן את עצמו. שעל זה אומרת הגמ' (שבועות ל) מהו הפסוק (ויקרא יט, טו) "בְּצֶדֶק תִּשְׁפּט עֲמִיתֶךָ"? אלא זהו הוי דן את חברך לכף זכות, ומובא בגמ' (שבת קכז) אמר רב יהודה בר שילא א"ר אסי א"ר יוחנן ששה דברים אדם אוכל פירותיהן בעולם הזה והקרן קיימת לו לעולם הבא ואלו הן: הכנסת אורחים, וביקור חולים, ועיון תפילה והשכמת בית המדרש והמגדל בניו לתלמוד תורה והדן את חברו לכף זכות, וכתב מרן בש"ע (חו"מ סי' יז סע' י) על הדיין לדון כל אחד לכף זכות, עכ"ל. ומעשה בחסיד אחד (שבת קכז:) שפדה נערה אחת בת ישראל והלך איתה למלון והשכיבה תחת מרגלותיו, למחר ירד לטבול ושנה לתלמידיו, אמר להם: בשעה שהשכבתיה תחת מרגלותי במה חשדתני, אמרו לו אמרנו שמא יש בינינו תלמיד שאין רבנו מכיר בו במידותיו לסמוך עליו ולהניחה אצלנו, בשעה שירדתי וטבלתי במה חשדתני, אמרו לו אמרנו שמא מפני טורח הדרך ארע קרי לרבנו, אמר להם באמת כך היה ואתם כשם שדנתוני לכף זכות, כך המקום ידין אתכם לכף זכות, ועוד מעשה (שם) שפעם אחת הוצרך לומר דבר אחד לתלמיד חכם אצל מטרוניתא (נכרית) שכל גדולי רומי מצויים אצלה, אמרו מי ילך אצלה, אמר להם רבי יהושע אני אלך, הלך רבי יהושע ותלמידיו וכיון שהגיע לפתח ביתה חלץ תפיליו ברחוק ארבע אמות ונכנס אצלה ונעל הדלת בפניהם, אחר שיצא משום ירד וטבל ולימד לתלמידיו, ואמר להם בשעה שחלצתי את התפילין במה חשדתוני, אמרנו כסבור רבנו לא יכנסו דברי קדושה במקום טמאה, בשעה שנעלתי את הדלת במה חשדותני אמרנו שמא דבר מלכות בינו לבינה וצריך להעלימו, בשעה שירדתי וטבלתי במה חשדתוני, אמרנו שמא נתזה רוק מפיה על בגדיו של רבנו, אמר להם באמת כך היה ואתם כשם שדנתוני לכף זכות כך המקום ידין אתם לכף זכות. וכתוב בספר ליקוטי מוהר"ן (קרא את יהושע- ו) כי צריכין להזהר מאד לדון את כל האדם לכף זכות, ואפילו החולקין עליו ומבזין אותו, צריך לדונם לכף זכות ולשתוק להם ועל ידי זה נעשה בחינת כתר. כמובא במדרש: משל לאחד שמצא את חברו שהוא עושה כתר, אמר לו בשביל מי?, אמר לו בשביל המלך, אמר לו, כיון שהוא לצורך המלך, כל אבן טוב שתמצא, תקבענו בו [ויקרא רבה פר' ב] כך כל אחד מישראל הוא בחינת כתר להשם יתברך, וצריך להכניס בו כל מין אבנים טובות שאפשר למצוא, דהינו שצריכין להשתדל לחפש ולבקש אחר כל צד זכות ודבר טוב שאפשר למצוא בישראל ולדון את הכל לכף זכות, וכמו שאמרו רבותינו, זיכרונם לברכה "הוי דן את כל האדם לכף זכות"

~ המלבין פני חברו כאילו רצחו

<BIG><SMALL><B>"הִוא מוּצֵאת וְהִיא שָׁלְחָה אֶל-חָמִיהָ לֵאמר לְאִישׁ אֲשֶׁר-אֵלֶּה לּוֹ אָנכִי הָרָה וַתּאמֶר הַכֶּר-נָא לְמִי הַחֹתֶמֶת וְהַפְּתִילִים וְהַמַּטֶּה הָאֵלֶּה" (לח, כה).</B></SMALL></BIG>

   אמר  רב זוטרא בר טוביה אמר רב וכו' (סוטה י:) על זה הפסוק, נוח לו לאדם שיפיל עצמו לתוך כבשן האש ואל ילבין פני חבירו ברבים, ומעשה (כתובות סז:) במר עוקבא שהיה לו שכן עני והיה רגיל מר עוקבא בכל יום לתן לו ארבעה זוזים והיה נותנם בחור הדלת של העני (בחור שבמפתן שציר הדלת סובב בו), יום אחד אמר העני אלך ואראה מי הוא זה האיש שעושה עמי הטובה הזאת, והנה באותו היום שחכה לראות באו מר עוקבא ואשתו לעני והניחו לו את המעות לתוך החור של הדלת והלכו ויצא אחריהם העני, וכיון שראו שהעני הולך אחריהם ברחו ממנו והטמינו את עצמם במקום אחד שהיה שם תנור ובתוכו גחלים בוערות, ומר עוקבא נכוה ברגליו מחום התנור, אמרה לו אשתו תעמוד על הרגלים שלי וכך לא תכוה, חלש מר עוקבא על אשתו שהיתה יותר צדקת ממנו, אמרה לו זכותי יותר גדולה מזכותך, לפי שאני תמיד בביתי וכשהעני בא אצלי אני נותנת לו תכף לאכול לחם ובשר ומלח ותכף יש להם הנאה כי אין להם טרחה לילך ולקנות, ואתה נותן להם ממון ויש להם טירחא שצריכים לילך ולקנות ואין להם הנאה מידית, ולמה עשו כן שברחו מלפני העני? – כדי שלא לביישו, כי נוח לו לאדם שימסור עצמו לתוך כבשן האש ואל ילבין פני חברו ברבים. וכתוב במדרש (תנחומא ויגש ה) אמר ר' שמואל בר נחמן לסכנה גדולה ירד יוסף שאם הרגו אחיו, אין בריה בעולם מכירו, ולמה אמר "הוֹצִיאוּ כָל-אִישׁ מֵעָלָי"? אלא כך אמר יוסף בלבו, מוטב שאהרג ולא אבייש את אחי בפני המצרים, וכתב רבינו יונה בשערי תשובה (שער ג' ס' קלג) וז"ל: ואבק הרחיצה זו הלבנת פנים, כי פניו יחוורו ונס מראה האודם שלו, ודומה לרציחה ולכן אמרו חז"ל לעולם יפיל אדם עצמו לכבשן האש ואל ילבין פני חברו ברבים, ולא אמרו כן בשאר עבירות חמורות, אלא שדימו אבק הרציחה אל הרציחה עצמה.

<BIG><SMALL><B>"וַיַּכֵּר יְהוּדָה וַיּאמֶר צָדְקָה מִמֶּנִּי כִּי-עַל-כֵּן לֹא-נְתַתִּיהָ לְשֵׁלָה בְנִי וְלֹא-יָסַף עוֹד לְדַעְתָּהּ" (לח, כו).</B></SMALL></BIG>

   אמר ר' שמעון חסידא (סוטה י:) יוסף שקדש שם שמים בסתר (מוסף רש"י – שנתייחד עם הערווה והעמיד על עצמו וכבש את יצרו) זכה והוסיפו לו אות אחת משמו של הקב"ה דכתיב (תהילים פא, ו) "עֵדוּת בִּיהוֹסֵף שָׂמוֹ" יהודה שקש שם שמים בפרהסיא זכה ונקרא כולו על שמו של הקב"ה, ולא עוד אלא כיון שהודה ואמר "צָדְקָה מִמֶּנִּי" יצתה בת קול ואמרה אתה הצלת תמר ושני בניה מן האור (אש) חייך שאני מציל בזכותך ג' מבניך מן האור, ואלו הן: חנניה, מישאל ועזריה.

~ עדיף כלי חרס מזהב

<BIG><SMALL><B>"וַיְהִי יוֹסֵף יְפֵה-תֹאַר וִיפֵה מַרְאֶה...וַתִּשָּׂא אֵשֶׁת-אֲדנָיו אֶת-עֵינֶיהָ אֶל-יוֹסֵף וַתּאמֶר שִׁכְבָה עִמִּי". (לט, ו-ז).</B></SMALL></BIG>

   למה נסמך פסוק זה לזה אלא לומר לך כל מי שהוא יפה, יצרו גדול, ויותר מושך את עיניהם של הנשים, ובכלל יכול לבוא לו הרעה בגלל היופי (כשהוא לא יודע איך להשתמש בזה)

כמו שראינו אצל אבשלום שנתגאה בשערו ושהעיד עליו הכתוב שהיה יפה עד מאוד דכתיב (שמואל ב יד כה) "וּכְאַבְשָׁלוֹם לֹא-הָיָה אִישׁ-יָפֶה בְּכָל-יִשְׂרָאֵל לְהַלֵּל מְאד מִכַּף רַגְלוֹ וְעַד קָדְקְדוֹ לֹא-הָיָה בוֹ מוּם...וְשָׁקַל אֶת-שְׂעַר ראשׁוֹ מָאתַיִם שְׁקָלִים בְּאֶבֶן הַמֶּלֶךְ"

   ולבסוף נפטר בגלל שערו דכתיב (שמואל ב יח, ט) "וְאַבְשָׁלוֹם רכֵב עַל-הַפֶּרֶד וַיָּבא הַפֶּרֶד תַּחַת שׂוֹבֶךְ- הָאֵלָה הַגְּדוֹלָה וַיֶּחֱזַק ראשׁוֹ בָאֵלָה וַיֻּתַּן בֵּין הַשָּׁמַיִם וּבֵין הָאָרֶץ וְהַפֶּרֶד אֲשֶׁר-תַּחְתָּיו עָבָר".

   ומעשה שהיה (תענית ז) בבת קיסר שאמרה לרבי יהושע בן חנינא: אוי שחכמה מפארת נתנה בכלי מכוער, ורמזה לו שלפי שהוא איש לא נאה והוא גדול בחוכמה, אמר לה למדי מבית אביך, באיזה כלי הוא נותן את היין? אמרה לו בכלים של חרס, אמר לה כל העולם נותנים גם כן יינם בכלי חרס, ואם אביך נותן גם כן בכלים כמוהן מה יהיה הבדל בינו לשאר העם, אמרה לו אם כן באיזה כלי ניתן את היין, אמר לה: אתם החשובים צריכים ליתן בכלים של כסף וזהב, הלכה ואמרה לאביה: תן את היין בכלים של כסף וזהב! ועשה כן והחמיץ היין, אמר לבתו: מי אמר לך לעשות כך, אמרה לו: ר' יהושע בן חנינא,

   קרא לר' יהושע בן חנינא ואמר לו למה אמרת לה לעשות כן? אמר לו: כמו שהיא אמרה לי כך אמרתי לה, שכמו שהיין לא משתמר אלא רק בכלי חרס שהוא מכוער, אף התורה כך היא מתקיימת בי יותר משאילו הייתי נאה, אמר לו אבל ישנם אנשים שהם חכמים וגם נאים? אמר לו אלו היו שונאים את היופי היו יותר תלמידי חכמים.

<BIG><SMALL><B>"וַיְהִי כְּדַבְּרָהּ אֶל-יוֹסֵף יוֹם יוֹם וְלֹא-שָׁמַע אֵלֶיהָ לִשְׁכַּב אֶצְלָהּ לִהְיוֹת עִמָּהּ" (לט, י).</B></SMALL></BIG>

   "לִשְׁכַּב אֶצְלָהּ" בעולם הזה, "לִהְיוֹת עִמָּהּ" בעולם הבא, ר' אליעזר אומר שקשורה בו ככלב שנאמר "וְלֹא-שָׁמַע אֵלֶיהָ לִשְׁכַּב אֶצְלָהּ לִהְיוֹת עִמָּהּ", ועוד נדע אחי היקרים שבעולם הבא אין תירוצים והאדם לא יכול לבוא בטענות שהוא היה יפה ובגלל זה היה טרוד ביצרו, שאמרה הגמ' (יומא לה:) אומרים לרשע בדין: מפני מה לא עסקת בתורה? אם אמר נאה הייתי וטרוד ביצרי הייתי, אומרים לו, וכי היית טרוד יותר מיוסף? שאמרו על יוסף הצדיק בכל יום ויום היתה אשת פוטיפר משדלתו (מפתה) בדברים, בגדים שלבשה לו שחרית, לא לבשה לו ערבית, בגדים שלבשה ערבית, לא לבשה שחרית, אמרה לו תשמע לי (בדבר עבירה) אמר לה לא, אמרה לו אני אשים אותך בבית האסורים, אמר לה: "ה' מַתִּיר אֲסוּרִים" (תהילים קמו, ז), אמרה לו אני אכוף את קומתך, אמר לה: "ה' זקֵף כְּפוּפִים" (שם שם, ח), נתנה לו אלף ככרי כסף לשמוע אליה, לשכב אצלה, להיות עמה ולא רצה, ועל כן כמה אנחנו צריכים להיזהר כשאנחנו נמצאים עם נשים ובגלל זה חכמים קבעו לנו הלכות ייחוד שעל כל אחד לדעת וללמוד אותם כמבואר בש"ע (אה"ע סי' כב) ונדע רבותי שיש היום לצערנו הרבה פיתויים כמו יוסף הצדיק ואשרי הגבר שמתגבר על יצרו.

~ בגלל עשרה טיפות

<BIG><SMALL><B>"וַתִּתְפְּשֵׂהוּ בְּבִגְדוֹ לֵאמר שִׁכְבָה עִמִּי וַיַּעֲזב בִּגְדוֹ בְּיָדָהּ וַיָּנָס וַיֵּצֵא הַחוּצָה"  (לט, יב).</B></SMALL></BIG>

   שנו רבותינו שלשה נאמנים הן: בעל הבית שמפריש מעשרותיו כראוי ואינו נחשד על התרומה ומעשר, ועני שהפקידו אצלו פיקדון ולא נחשד על הפיקדון אין נאמן גדול מזה, ורווק הדר בכפר בשכונת זולות ואינו חוטא אין נאמן גדול מזה. וכזה היה יוסף שהיה במצרים שכתוב בהן "אֲשֶׁר בְּשַׂר-חֲמוֹרִים בְּשָׂרָם" (יחזקאל כג, כ) והוא בן שבע עשרה שנה ולא נחשד על העריות, וכתב מדרש (תנחומא, ב"ר) פעם אחת נתקבצו המצריות ובאו לראות יופיו של יוסף, מה עשתה אשת פוטיפר? נטלה אתרוגים ונתנה לכל אחת מהן ונתנה סכין לכל אחת ואחת וקראה ליוסף והעמידתו לפניהן וכיון שהיו מסתכלות ביופיו של יוסף היו חותכות את ידיהן בחושבות שזה אתרוגין, אמרה להן ומה אתם בשעה אחת כך (שחותכות את הידיים) אני שבכל שעה רואה אותו על אחת כמה וכמה. ובכל זאת עמד ביצרו ולא עוד אלא כשהיתה באה לדבר עמו היה מרכין פניו למטה כדי שלא להבין בה, מה עשתה? אמר רב הונא בר אידי, עשתה לו שיפוד של ברזל מתחת זקנו שאם ירכין פניו היה השיפוד מכהו שנאמר (תהילים קה, יח) "עִנּוּ בַכֶּבֶל רַגְלוֹ בַּרְזֶל בָּאָה נַפְשׁוֹ" אף על פי כן לא שמע אליה ובגלל זה "וַתִּתְפְּשֵׂהוּ בְּבִגְדוֹ לֵאמר וגו' " ובכל זאת עמד ביצרו שנאמר "וַיָּנָס וַיֵּצֵא הַחוּצָה" ואומרת הגמרא (סוטה לו:) נאמר בבית מדרשו של ר' ישמעאל באותו הזמן שהיא רצתה לעשות עמו את העבירה, יוסף ראה דמות דיוקנו של אביו ושל אמו רחל (ירושלמי הוריות פ"ב ה"ה) בחלום ואמר לו אביו, יוסף עתידין אחיך שייכתבו על אבני האפוד ואתה ביניהם, רצונך שימחה שמך מביניהם ותקרא רועה זולות? מיד נעץ ידיו בקרקע ויצא שכבת זרעו מבין ציפורני ידיו, ואומרת הגמ' (שם) היה ראוי יוסף לצאת ממנו י"ב שבטים כדרך שיצאו מיעקב אבינו, אלא שיצא שכבת זרעו מבין ציפורני ידיו. ע"כ. ובגלל עשר טיפות אלו ניגזר עליו להיות עשר שנים בבית הסוהר (עוד יוסף חי - דרשות- מקץ). וכן ועיקר סיבת עשרת הרוגי מלכות היו עבור טיפות אלו, ואלו הם עשרת הרוגי מלכות: רבן שמעון בן גמליאל, ר' ישמעאל בן אלישע, רבי עקיבא בן יוסף, רבי יהודה בן בבא, ר' חנינא בן תרדיון, רבי ישבב הסופר, רבי אלעזר בן דמא, רבי חנינא בן חכינאי, רבי חוצפית המתורגמן, רבי אלעזר בן שמוע,(מעם לועז).

<BIG><SMALL><B>"וַיּאמֶר לוֹ יוֹסֵף זֶה פִּתְרנוֹ שְׁלשֶׁת הַשָּׂרִגִים שְׁלשֶׁת יָמִים הֵם. בְּעוֹד שְׁלשֶׁת יָמִים יִשָּׂא פַרְעה אֶת-ראשֶׁךָ וַהֲשִׁיבְךָ עַל-כַּנֶּךָ וְנָתַתָּ כוֹס-פַּרְעה בְּיָדוֹ כַּמִּשְׁפָּט הָרִאשׁוֹן אֲשֶׁר הָיִיתָ מַשְׁקֵהוּ" (מ, יב-יג).</B></SMALL></BIG>

   ויש לנו לשאול מדוע פטר יוסף את החלום לטובה הלא ידע שבשרם בשר חמורים וששום תועלת לא יצא ממנו, ויכל לפתור לו לרעה כשם שפטר לשר האופים, אלא אומר המדרש (מעם לועז וישב מ, יא) שיוסף הבין ששלשת השרגים הם רמז לאברהם יצחק ויעקב שלשת אבות העולם, שזרעם עתידים להיות עבדים למצרים, ואח"כ יגאלו בידי שלשה ממונים והם משה אהרן ומרים, והכוס שהיה ביד פרעה רמז לכוס קובעת המרורים (המשיל חמת ה' וגזרת הפורעניות ליין המבלבל את המוח – מצודת דוד ירמיה כה טו) שהקב"ה עתיד להינקם מהם על הצער והיסורים שגרמו לישראל, וארבע פעמים נזכר כוס בחלום הזה, וזה רמז לד' המלכויות שהם: כשדים, מדי, יון ואדום. והם עתידים לשתות מכוס המרורים (כפי שמפורש בירמיה כה) וכשם שבפתע פתאום עלתה כפורחת והבשילה אשכולות, אף הגאולה של מצרים תהיה פתאום לפני זמנה, וכל זה נודע ליוסף מן החלום הזה, אמר בלבו, הוא הודיע לי בשורה טובה, אף אני אפתור לו חלומו לטובה.

<BIG><SMALL><B>"בְּעוֹד שְׁלשֶׁת יָמִים יִשָּׂא פַרְעה אֶת-ראשְׁךָ מֵעָלֶיךָ וְתָלָה אוֹתְךָ עַל-עֵץ וְאָכַל הָעוֹף אֶת-בְּשָׂרְךָ מֵעָלֶיךָ" (מ, כ).</B></SMALL></BIG>

   גם כאן יש לנו לשאול מדוע יוסף פתר לשר האופים את החלום כך? והנה יש לבאר זאת ע"פ מעשה בשני ציירים שבחנו מי יותר גדול מחברו, הראשון צייר אדם מחזיק סלסלה מלאה פירות וכך גם השני צייר והניחו את שני הציורים ברחבת העיר בשביל הערכת האנשים שיאמרו איזה מהם יותר מוחשי ואמיתי, והנה פתאום באו ציפורים והתחילו לנקר בסל שבציור הראשון והנה בסל שבציור השני לא התקרבו בכלל והנה כולם שיבחו את הציור השני, מפני שהציפורים שנקרו בסל של הראשון היה זה מפני שהפרות היו נראים אמיתיים אבל לא האדם (שהוא נראה כמת) ובגלל זה לא פחדו ממנו, אמנם הציור השני היה נראה כולו אמיתי גם האדם וגם פירות ומפני זה לא התקרבו אליו, וכך גם אצל יוסף כשראה שהציפורים לא מפחדים ממנו הבין בחכמתו שהוא אדם מת, ומפני זה פירש לו כך את החלום.

@ פרשת מקץ

<BIG><SMALL><B>"וַיְהִי מִקֵּץ שְׁנָתַיִם יָמִים וּפַרְעה חֹלֵם וְהִנֵּה עמֵד עַל-הַיְאר" (מא, א).</B></SMALL></BIG>

   נראה לומר בסיעתא דשמייא שידוע שנגזר על יוסף עשר שנים בבית הסוהר כנגד עשרה טפין שיצאו ממנו והוא היה יודע ברוח הקודש שלא נגזר עליו מן השמים אלא רק עשר שנים, ונמצא לפי זה כשהגיע סוף זמן העשר שנים לא היה צריך לבקש מן שר המשקים על הצלתו, שזה הענין דומה לאדם שנכתב עליו מאמר מן המלך שיהיה בבית האסורין עד סוף עשר שנים, וזה האדם לא צריך לעשות שום השתדלות ובקשה על יציאתו, כי זה מפורש במאמר המלך, אותו הדבר אצל יוסף שבהגיע סוף זמן עשר השנים בידוע לו שיצא, אם כן לא היה צריך לבקש משר המשקים ולכך נענש על אשר אמר לשר המשקים "כִּי אִם-זְכַרְתַּנִי אִתְּךָ... וְהִזְכַּרְתַּנִי אֶל-פַּרְעה" ומשום כך הוסיפו לו שנתיים (עוד יוסף חי – דרשות, מקץ), דבר אחר, למה נתוסף לו שתי שנים, כדי שיחלום פרעה ויתגדל (יוסף) על ידי חלום שנאמר "וַיְהִי מִקֵּץ שְׁנָתַיִם יָמִים" או ע"י שאמר לשר המשקים "זְכַרְתַּנִי... וְהִזְכַּרְתַּנִי" נתוסף לו שתי שנים (מדרש רבה פרשה מט).

~ מהו איש נבון וחכם ?

<BIG><SMALL><B>"וְעַתָּה יֵרֵא פַרְעה אִישׁ נָבוֹן וְחָכָם וִישִׁיתֵהוּ עַל-אֶרֶץ מִצְרָיִם" (מא, לג).</B></SMALL></BIG>

   שמענו מפי החכם ר' יוסף לניאדו שאמר משל למה הדבר דומה? לאדם עשיר שהיה מרוויח בחודש משכורת מכובדת, אמנם זה העשיר לא היה יודע לשמור על רכושו, דהיינו: אם נכדו היה עושה קו של צבע על הספה שלו, מיד היה זורק אותה וקונה חדש, בקיצור היה מזלזל בכספו, והנה אותו אדם יום אחד פשט רגל ולא היה לו ממה לאכול, מפני שבימים שהיה עשיר לא חסך, ולא שמר את כספו לעתיד הקרוב, והנמשל הוא גם כאן אצל יוסף שמבקש מפרעה אדם חכם ונבון שידע איך לחסוך ולשמור משנות השבע לשנות הרעב, דהיינו שלא יהיה בשנת השבע זולל וסובא ולא מעריך את כספו, מפני שעתיד להגיע שנות הבצורת והוא לא ישאר עם כלום, ומכאן ילמד האדם שהעולם הזה זה שנות השובע והוא יכול להיות עשיר שיכול להשיג הרבה רוחניות ומצוות ויראת שמים, ועליו להיות חכם ונבון ולחסוך ולשמור אותם ולא חס וחלילה לזלזל בהם, מפני שתכף יגיעו שנות הרעב שזה עולם הבא שכתוב "בַּמֵּתִים חָפְשִׁי" ושם כבר אי אפשר לאסוף ולשמור, על כן החי יתן אל לבו ללמוד וללמד, לשמור ולעשות ולקיים, וה' הטוב יעזרנו ללכת בטוב ובתמים. 

~ מדה כנגד מדה

<BIG><SMALL><B>"וַיָּסַר פַּרְעה אֶת-טַבַּעְתּוֹ מֵעַל יָדוֹ וַיִּתֵּן אתָהּ עַל-יַד יוֹסֵף וַיַּלְבֵּשׁ אתוֹ בִּגְדֵי-שֵׁשׁ וַיָּשֶׂם רְבִד הַזָּהָב עַל-צַוָּארוֹ. וַיַּרְכֵּב אתוֹ בְּמִרְכֶּבֶת הַמִּשְׁנֶה אֲשֶׁר-לוֹ וַיִּקְרְאוּ לְפָנָיו אַבְרֵךְ וְנָתוֹן אתוֹ עַל כָּל-אֶרֶץ מִצְרָיִם" (מא, מב-מג).</B></SMALL></BIG>

   אמר רבן שמעון בן גמליאל יוסף מדה כנגד מדה התנהגו אתו, פיו שלא נשק בעבירה – "וְעַל-פִּיךָ יִשַּׁק כָּל-עַמִּי", 

גופו שלא נגע בעבירה – "וַיַּלְבֵּשׁ אתוֹ בִּגְדֵי-שֵׁשׁ", 

צוארו שלא הרכין לעבירה – "וַיָּשֶׂם רְבִד הַזָּהָב עַל-צַוָּארוֹ", 

ידיו שלא משמשו בעבירה - "וַיָּסַר פַּרְעה אֶת-טַבַּעְתּוֹ מֵעַל יָדוֹ וַיִּתֵּן אתָהּ עַל-יַד יוֹסֵף", 

רגליו שלא פסעו בעבירה – "וַיַּרְכֵּב אתוֹ בְּמִרְכֶּבֶת הַמִּשְׁנֶה אֲשֶׁר-לוֹ",           מחשבה שלא חשבה בעבירה - "וַיִּקְרְאוּ לְפָנָיו אַבְרֵךְ", אבל הרשעים        הם הפוכים מהצדיקים לדוגמא נבוכדנצר נקרא טפסר (ירמיה נא, כז) – טיפש בחכמה ושר בשנים. (מדרש רבה).

<BIG><SMALL><B>"וַיִּקְרָא פַרְעה שֵׁם-יוֹסֵף צָפְנַת פַּעְנֵחַ וַיִּתֶּן-לוֹ אֶת-אָסְנַת בַּת-פּוֹטִי פֶרַע כּהֵן אן לְאִשָּׁה וַיֵּצֵא יוֹסֵף עַל-אֶרֶץ מִצְרָיִם" (מא, מה).</B></SMALL></BIG>

   "צָפְנַת פַּעְנֵחַ" נוטריקון צדיק פטפט נגד תאותו פוטיפר ענה נפשו חנם (בעל הטורים). ועוד כתב רבנו בחיי שאסנת זו היתה בת דינה שנתעברה משכם בן חמור, ושלחה יעקב מביתו כי השבטים ביקשו להורגה, ושם אותה תחת עץ הסנה ולכן נקרא אסנת, וכתב על טס של זהב בלשון הקודש ותלה אותו בצווארה מפני שכל מי שישאנה יהיה בטוח שזרעו יהיה מיעקב, והמלאך גבריאל וי"א מיכאל הביאה למצרים לבית פוטיפרע, וכשהומלך יוסף היו מסובבים אותו בכל העיר, אז נצבו כל המצריות כדי לראות ביופיו, וכל אחת היתה זורקת לו מתנה כפי יכולתה, ואסנת מאחר שלא היה בידה מה לתת לו זרקה לו הטס הזה שהחזיקה כקמיע, ונטלו יוסף וקרא בו וראה שהיא מזרע יעקב ולכן נשא אותה לאשה, שכן דרשו חז"ל, כל המגדל יתום בתוך ביתו מעלה עליו הכתוב כאילו ילדו.

<BIG><SMALL><B>"וְיוֹסֵף בֶּן-שְׁלשִׁים שָׁנָה בְּעָמְדוֹ לִפְנֵי פַּרְעה מֶלֶךְ-מִצְרָיִם וַיֵּצֵא יוֹסֵף מִלִּפְנֵי פַרְעה וַיַּעֲבר בְּכָל-אֶרֶץ מִצְרָיִם" (מא, מו).</B></SMALL></BIG>

   ציוה המלך להופיע בפני יוסף שלשת אלפים איש ובידם כל מיני כלי זמר ושירים וחמשת אלפים גבורים וחרבותיהם שלופות בידיהם וכל מיני נשק, ועשרים אלף מגדולי המלכות כולם מתוקנים יפה, ורבים מאנשי המלך היו הולכים לפני יוסף ובידיהם הרבה מיני בשמים וריחות וסממנים ופרחים ומיני בושם המשיבים את הנפש, וכל הנשים שהתייצבו על יד החלונות ועל הגגות היו מסתכלות ביופיו של יוסף ופניו זרחו כירח במילואו, עשרים איש היו הולכים ומכריזים ברחובות העיר לאמר: זה האיש שהמלך חפץ בו ומינהו למשנהו, וכל הממלכה תתנהג על פיו, וכל מי שימרה את פיו, ולא יכרע לפניו ברך יומת, כי הוא מורד במלכות, וכך כשעבר יוסף ברחוב היו מתרחקים ממנו ומשתחווים לפניו והיו מנשקים עפר רגליו והיה הולך בכל העיר, וזכה לזה בגלל שהיה ירא שמים ולא חטא עם אדונתו (מעם לועז מא, מד).

<BIG><SMALL><B>"וְיוֹסֵף הוּא הַשַּׁלִּיט עַל-הָאָרֶץ הוּא הַמַּשְׁבִּיר לְכָל-עַם הָאָרֶץ וַיָּבאוּ אֲחֵי יוֹסֵף וַיִּשְׁתַּחֲווּ-לוֹ אַפַּיִם אָרְצָה" (מב, ו).</B></SMALL></BIG>

   אחי יוסף באו מפורדים לתוך מצרים, שאמר להם יעקב: אתם נאים, אל תכנסו בשער אחד, ואל תעמדו במקום אחד שלא ישלוט בכם עין הרע (תנחומא סימן ח), בא וראה כשהקב"ה חפץ באדם ע"י מעשיו הטובים, או ע"י ששב אליו בתשובה ונתקבלה תשובתו ונתכפרו עוונותיו, מנשא אותו הקב"ה על כל בני העולם ועושה אותו ראש על כולם ומקבלים אותו עליהם לראש ברצון טוב, וגם כל שונאיו נכנעים תחתיו, וראיה לזה מדוד המלך ששנאו אותו אחיו ודחו אותו מהם, וכן גם חמיו של דוד שאול המלך רצה להורגו ודוד ברח מלפניו, ואח"כ הקב"ה הרימו ונישאו על כל מלכותו, וכן אחי יוסף דחו אותו ומכרו אותו ואח"כ כולם כרעו והשתחוו לפניו. (מתוק מדבש על הזהר -מקץ דף קצח ע"א). 

~ בשבח הזקן

<BIG><SMALL><B>"וַיַּכֵּר יוֹסֵף אֶת-אֶחָיו וְהֵם לֹא הִכִּרֻהוּ" (מב, ח).</B></SMALL></BIG>

   אומרת הגמ' (ב"מ לט:) מלמד שיצא בלא חתימת זקן ובא בחתימת זקן – פירש רש"י כשיצא מהם היו כולם חתומי זקן, והם לא הכירוהו שיצא מאצלם בלא חתימת זקן ובא בחתימת זקן, והנה יש עניין גדול לגידול זקן כמו שנהג האר"י ז"ל ומעלה גדולה היא זו, ומספרת הגמ' (שם פד) על יופיו של ר' יוחנן, שמי שרוצה לראות את יופיו שיביא כוס כסף מבית הצורף כשהיא חדשה והכסף לבן ביותר וימלא אותה גרעיני רימון אדום וישים זר ורדים אדומים על פיו של הכוס ויעמיד אותה בין החמה לצל ואותו הזוהר שיהיה לכוס הזאת זה רק מעיין יופיו של ר' יוחנן. ועוד היה ר' יוחנן יושב על יד שערי הטבילה של הנשים מפני שבזמן שיצאו מהטבילה יסתכלו בו ויהיו להם בנים יפים כמותו.(מפני שיהרהרו עליו בזמן התשמיש – עיין מה שכתבנו לעיל פרשה ל פסוק לט), ובכל זאת אומרת גמ' (שם) יופיו של רב כהנה מעין יופיו של ר' אבהו, יופיו של ר' אבהו מעין יופיו של יעקב אבינו ויופיו של יעקב אבינו מעין יופיו של אדם הראשון, ואילו ר' יוחנן לא נזכר בתוכם, משמע שלא היה יפה כמותם, אלא אומרת הגמ' שונה היה ר' יוחנן שלא היה לו זקן ובגלל זה לא נזכר איתם, ועוד ראינו שכשרצה חנון בן נחש לבייש את עבדי דוד המלך הוא קצץ את זקנם דכתיב (שמואל ב י,ד) "וַיִּקַּח חָנוּן אֶת-עַבְדֵי דָוִד וַיְגַלַּח אֶת-חֲצִי זְקָנָם" וגו' והבה נתבונן הוא קצץ חצי זקנם ולא הכל ובכל זאת כששמע דוד על אנשיו שהיו נכלמים מאוד אמר להם (שם ה) "שְׁבוּ בִירִחוֹ עַד-יְצַמַּח זְקַנְכֶם וְשַׁבְתֶּם". ועוד כתוב (תהילים קלג) "כַּשֶּׁמֶן הַטּוֹב וגו' ירֵד עַל-הַזָּקָן זְקַן אַהֲרן" מלמד שהיו כמין שתי טיפות מרגליות שהיו תלויות לאהרן בזקנו, אמר רב פפא כשהיה מדבר עם אחרים היו עולות ויושבות לו בעיקר זקנו כדי שלא יפלו. וכן בגמרא (שבת קנב) אמר ר' יהושע לכופר אחד, הדרת פניו של האדם זה הזקן. וכתב הילקוט יוסף (כיבוד אב ואם פרק יט הלכה לב) מי שאביו ואמו ציוו אותו שלא יגדל את זקנו אלא יגלחנו, והבן רוצה לגדל זקן בגלל שחושש להפוסקים המחמירים בגילוח הזקן אף במכונה חשמלית, וקשה לו להתגלח בסם, אינו מחוייב לשמוע להם, ומכל מקום, ילך אצל חכם כדי שיפייס דעת הוריו שיסכימו לזה בלב שלם. אך אם יש להורים צער בזה והוא רוצה להחמיר שלא להתגלח במכונה חשמלית, יש להורות להתגלח בסם, ולא לגרום צער להוריו, וכן אם הבן רוצה לגדל זקנו מפני שרוצה לנהוג מדת חסידות כמו שנהג האר"י ז"ל, ומפני שזקנו לא גודל יפה מבקשים ממנו הוריו שיגלח בסם או במכונה ויש להם צער מזה אם הבן לא יגלח, ישמע הבן להוריו, ואירא מעשה בפני מרן הרב עובדיה יוסף שליט"א שההורים התעקשו שבנם יגלח את זקנו, ואמר מרן לבחור: תמעט, דהיינו זקן קצוץ ומסודר. עכ"ל.

<BIG><SMALL><B>"וַיּאמְרוּ אִישׁ אֶל-אָחִיו אֲבָל אֲשֵׁמִים אֲנַחְנוּ עַל-אָחִינוּ אֲשֶׁר רָאִינוּ צָרַת נַפְשׁוֹ בְּהִתְחַנֲנוֹ אֵלֵינוּ וְלֹא שָׁמָעְנוּ עַל-כֵּן בָּאָה אֵלֵינוּ הַצָּרָה הַזּאת" (מב, כא).</B></SMALL></BIG>

   ויש לשאול מדוע יוסף ציער כל כך את האחים והלא יוסף יודע את כל התורה וידע את הכתוב במשלי (כד, יז) "בִּנְפל אוֹיִבְךָ אַל-תִּשְׂמָח" 

   אם כך למה ציער אותם כל כך הרבה? אלא כל זה היה בשביל להביא אליו את בנימין אחיו שתשוקתו היתה אליו (מתוק מדבש על הזהר – מקץ דף קצט), אומנם פירש הרמ"ק פירוש אחר מפני שהיה קשה לו על פירוש זה, וכי מפני שתשוקתו היתה לראות את בנימין יצער כל כך את אחיו? אלא הענין הוא שיוסף רצה להתגלות לאחיו ולא ניתן לו רשות מן השמים, וגם הם שמכרוהו לא זכו להכירו, לכן גלגל הדבר שיבוא בנימין, שהוא לא היה במכירתו ושיעשו בו תיקון של מידה כנגד מידה, שעל ידי שיסבב הדבר שיוכל לומר שבנימין ישאר לו לעבד, והם יעמדו כנגדו וישתדלו להצילו ובזה יתכפר להם העוון של מכירת יוסף.

<BIG><SMALL><B>"וַיּאמֶר רְאוּבֵן אֶל-אָבִיו לֵאמר אֶת-שְׁנֵי בָנַי תָּמִית אִם-לֹא אֲבִיאֶנּוּ אֵלֶיךָ תְּנָה אתוֹ עַל-יָדִי וַאֲנִי אֲשִׁיבֶנּוּ אֵלֶיךָ" (מב, לז).</B></SMALL></BIG>

   אמר לו יעקב לראובן: שוטה, וכי בניך אינם בני? אמר להם יהודה הניחו לו לזקן הזה עד שיגמר הפת שנאמר "וַיְהִי כַּאֲשֶׁר כִּלּוּ לֶאֱכל" (מג, ב) אמר לו יהודה: אבא, אם ילך בנימין עמנו, ספק נתפס ספק אינו נתפס, ואם לא ילך עמנו כולנו מתים, מוטב תניח את הספק ותטול את הוודאי. אמר מי מערב בו, אמר לו אני שנאמר: "אָנכִי אֶעֶרְבֶנּוּ מִיָּדִי תְּבַקְשֶׁנּוּ" (שם, ט). (תנחומא). וכותב באבות דרבי נתן (סוף פרק לז), שואל כענין זה יהודה שנא' "אנכי אערבנו", שואל שלא כענין זה ראובן שנא' "ויאמר ראובן אל אביו את שני בני תמית",ע"כ.

~ מדוע יוסף אכל דווקא בצהרים?

<BIG><SMALL><B>"וַיָּכִינוּ אֶת-הַמִּנְחָה עַד-בּוֹא יוֹסֵף בַּצָּהֳרָיִם כִּי שָׁמְעוּ כִּי-שָׁם יאכְלוּ לָחֶם" (מג, כה).</B></SMALL></BIG>

   וכי מפני מה ביוסף לאכל דווקא בצהרים? אלא אמר רב חמא (שבת י) "אִי-לָךְ אֶרֶץ שֶׁמַּלְכֵּךְ נָעַר וְשָׂרַיִךְ בַּבּקֶר יאכֵלוּ" (אוי לך שהדיין שלך מתנהג כנער והשרים שלך אוכלים בבוקר במקום לשפוט את העם), "אַשְׁרֵיךְ אֶרֶץ שֶׁמַּלְכֵּךְ בֶּן-חוֹרִים וְשָׂרַיִךְ בָּעֵת יאכֵלוּ" (מאושרת את הארץ שהדיין שלך בן חורין והשרים שלך אוכלים בזמן הנכון) (קהלת י טז-יז). שנו חכמים: שעה ראשונה של היום היא זמן מאכל של לודים (אומה של אוכלי אדם רעבתניים ביותר), שעה שניה זמן מאכל של ליסטים (גנבים שאף הם רעבתנים), שעה שלישית מאכל יורשין (שיש להם הרבה כסף ואינם טרודים בעסקם), שעה רביעית זמן מאכל כל אדם, שעה חמישית מאכל פועלים, שעה שישית מאכל תלמידי חכמים, ומכאן מובן למה יוסף הגיע בצהרים, מפני שזה זמן של מלכים ות"ח.

<BIG><SMALL><B>"וַיּאמְרוּ שָׁלוֹם לְעַבְדְּךָ לְאָבִינוּ עוֹדֶנּוּ חָי וַיִּקְּדוּ וַיִּשְׁתַּחֲוּוּ" (מג, כח).</B></SMALL></BIG>

   אמר רב יהודה אמר רב מפני מה נקרא יוסף עצמות בחייו? שנאמר (שמות יג, יט) "וְהַעֲלִיתֶם אֶת-עַצְמתַי מִזֶּה" מפני שלא מיחה בכבוד אביו שאמרו לו האחים "לְעַבְדְּךָ לְאָבִינוּ" לא אמר להם כלום (סוטה  יג) על כך יזהר האדם בכבוד אביו וכשמזכירו יזכירו בתארים כגון: מור אבי וכו' וכן כשרואה שמגנים את אביו צריך להוכיחם ולכאוב על זה.

<BIG><SMALL><B>"וַיְמַהֵר יוֹסֵף כִּי-נִכְמְרוּ רַחֲמָיו אֶל-אָחִיו וַיְבַקֵּשׁ לִבְכּוֹת וַיָּבא הַחַדְרָה וַיֵּבְךְּ שָׁמָּה" (מג, ל).</B></SMALL></BIG>

   שאל יוסף את בנימין יש לך אח מאם? אמר לו היה לי ואיני יודע היכן הוא. יש לך בנים? אמר לו עשרה בנים יש לי, א"ל מה שמם, א"ל בלע ובכר ואשבל וכו' אמר לו ומה טיבן של שמות אלו, אמר לו על שם אחי והצרות שמצאוהו, בלע – על שם שנבלע בין האומות, בור – על שם שהיה בכור לאמו, אשבל – שנשבה לבין האומות, גרא – על שם שגר בארץ אחרת בין האומות, נעמן – על שם שהיו מעשיו 

נעימים, אחי – שהיה אחי מאב ואם, ראש – שהיה גדול ממני ועטרה לראשי, מפים – על שלמד תורה מפי אבי, חפים – שלא ראה חופתי ולא ראיתי חופתו, ארד – שירד לבין העובדי כוכבים ופי' רש"י על שם שאמר יעקב אבינו (בראשית לז, לה) "כִּי-אֵרֵד אֶל-בְּנִי אָבֵל שְׁאלָה", או שהיו פניו דומים לורד, מיד נכמרו רחמיו ובקש לבכות. (רש"י, רבנו בחיי).

<BIG><SMALL><B>"וַיִּקְרְעוּ שִׂמְלֹתָם וַיַּעֲמס אִישׁ עַל-חֲמרוֹ וַיָּשֻׁבוּ הָעִירָה" (מד, יג).</B></SMALL></BIG>

   מדה כנגד מדה לא בטלה לעולם, וכמו שהם גרמו שאביהם יקרע שמלותיו, דכתיב (בראשית לז, לז) "וַיִּקְרַע יַעֲקב שִׂמְלֹתָיו" וגו' נתגלגל עליהם שגם הם יקרעו שמלותיהם, וגם הגמ' (ברכות סב:) אומרת אמר ר' יוסי בר' חנינא כל המבזה את הבגדים סופו שאינו נהנה מהם שנאמר (שמואל א כד, ה) "וַיָּקָם דָּוִד וַיִּכְרת אֶת-כְּנַף-הַמְּעִיל אֲשֶׁר-לְשָׁאוּל בַּלָּט" וכתיב (מלכים א א, א) "וְהַמֶּלֶךְ דָּוִד זָקֵן בָּא בַּיָּמִים וַיְכַסֻּהוּ בַּבְּגָדִים וְלֹא יִחַם לוֹ", וכן אמר שמואל הנביא לשאול המלך (שמואל א טו, כח) כמו שמאסת את דבר ה', כך גם הוא ימאסך ממלוך. וכמו שקרעת את בגדי מעלי כך ה' יקרע את ממלכתך מעליך, וכן אמר שמואל אל אגג (שם פסוק לג) "כַּאֲשֶׁר שִׁכְּלָה נָשִׁים חַרְבֶּךָ כֵּן-תִּשְׁכַּל מִנָּשִׁים אִמֶּךָ",  ואמר ר' חייא בר אבא אמר ר' יוחנן (שבת קו:) כל המתעצל בהספדו של ת"ח אינו מאריך ימים (פי' רש"י הוא לא נתאבל על שנתקצרו ימי החכם, אף לחייו לא יחושו מן השמים) מדה כנגד מדה שנאמר (ישעיה כז, ח) "בְּסַאסְּאָה בְּשַׁלְחָהּ תְּרִיבֶנָּה".

@ פרשת ויגש

<BIG><SMALL><B>"וַיִּגַּשׁ אֵלָיו יְהוּדָה וַיּאמֶר בִּי אֲדנִי יְדַבֶּר-נָא עַבְדְּךָ דָבָר בְּאָזְנֵי אֲדנִי וְאַל-יִחַר אַפְּךָ בְּעַבְדֶּךָ כִּי כָמוֹךָ כְּפַרְעה" (מד, יח).</B></SMALL></BIG>

   דיבר אליו יהודה בלשון קשה (רש"י) אמר לו מה פרעה גוזר ואינו מקיים אף אתה גוזר ואינו מקיים, מה פרעה להוט אחר הזכרים, אף אתה כן, מה פרעה ואתה שני לו בארץ מצרים, כך אבי מלך בארץ כנען ואני שני לו, ואם שולף אני את חרבי ממך אני מתחיל ומפרעה רבך אני מסיים, ונבין שכוחו של יהודה היה גדול שמתי שהיו שערות לבו זוקפות בחזה מכעס היה יכול להכניס חתיכות של ברזל בפיו ומוציאם כאבק. וכשראה יוסף סימנין של יהודה כשהיה כעסן, מיד נזדעזע ונבהל ואמר אוי לי שמא יהרגני, והסימנים שהיו ביהודה שהיו שתי עיניו זולגות דם, וחמשה לבושים היה לובש וכיון שהיה כועס היו שתי שערות יוצאות מתוך לבו וקורעות את כולם, מה עשה יוסף? באותה שעה עמוד של אבן שהיה יושב עליו בעט בו ועשאו גל של צרורות, מיד תמה יהודה ואמר זה גיבור ממני, באותה שעה אחז יהודה חרבו לשלפה מתערה ואינה נשלפת לו, אמר יהודה ודאי זה ירא שמים, ועוד אמר יהודה ליוסף עכשיו אני יוצא ואצבע את כל השווקים שבמצרים בדם, אמר לו יוסף צבעים תמיד הייתם שצבעתם כותנת אחיכם בדם ואמרתם לאביכם טרף טרף. (תנחומא, ב"ר)

~ מדוע יוסף לא יכל להתאפק ?

<BIG><SMALL><B>"וְלֹא-יָכל יוֹסֵף לְהִתְאַפֵּק לְכל הַנִּצָּבִים עָלָיו וַיִּקְרָא הוֹצִיאוּ כָל-אִישׁ מֵעָלָי וְלֹא-עָמַד אִישׁ אִתּוֹ בְּהִתְוַדַּע יוֹסֵף אֶל-אֶחָיו" (מה, א).</B></SMALL></BIG>

   פי' רש"י לא היה יכול לסבול שהיו מצרים נצבים עליו ושומעין שאחיו מתביישין בהיוודעו להם, ומכאן אומר הרב חיים רבי שליט"א שלא טוב שאדם מדבר או מספר את הבעיות במשפחה או עניין אישי לפני כולם, ע"כ. ועוד אמר יהודה לנפתלי, לך וראה כמה שווקים במצרים, קפץ וחזר ואמר לו שנים עשר, אמר יהודה לאחיו אני אחריב שלשה ואתם כל אחד ייקח עיר אחת, ולא נשאר בהם איש, אמרו לו יהודה מצרים אינה כשכם אם אתה מחריב את מצרים תחריב את כל העולם, וכיון שראה יוסף שהסכימה דעתם להחריב את מצרים אמר יוסף מוטב שאתוודע להם ואל יחריב את מצרים וזהו שנאמר "וְלֹא-יָכל יוֹסֵף לְהִתְאַפֵּק" (ב"ר ו יגש פר' ח).

~ מה נענה ביום הדין ?

<BIG><SMALL><B>"וַיּאמֶר יוֹסֵף אֶל-אֶחָיו אֲנִי יוֹסֵף הַעוֹד אָבִי חָי וְלֹא-יָכְלוּ אֶחָיו לַעֲנוֹת אתוֹ כִּי נִבְהֲלוּ מִפָּנָיו" (מה, ג).</B></SMALL></BIG>

   אומרת הגמ' (חגיגה ד:) כשהיה ר' אלעזר מגיע לאתו הפסוק היה בוכה שאמר ומה תוכחה של בשר ודם כך, תוכחה של הקב"ה על אחת כמה וכמה, וכן כשהגיע לפסוק (שמואל א, כח, טו) "וַיּאמֶר שְׁמוּאֵל אֶל-שָׁאוּל לָמָּה הִרְגַּזְתַּנִי לְהַעֲלוֹת אתִי" היה בוכה שאמר ומה שמואל הצדיק היה מתיירא מן הדין, אנו על אחת כמה וכמה, וכן אבא כהן ברדלא (ב"ר ויגש פר' י) אמר אוי לנו מיום הדין אוי לנו מיום התוכחה, בלעם חכם של העובדי כוכבים ולא יכל לעמוד בתוכחה של  אתונו, ומכאן נדע ונבין שהעולם הבא זה לא צחוק ושאי אפשר לעשות מה שרוצים בעולם הזה, וכתוב בספר שומר אמונים של הרב ר' אהרן ראטה זצוק"ל (בחלק מסכת חיבוט הקבר פרק ראשון) שאלו את רבי אליעזר כיצד דין הקבר? אמר להם בזמן שאדם נפטר מן העולם, בא לו מלאך המוות ויושב על קברו ומכה אותו בידו ואומר לו קום הגידה לי שמך, אמר לו גלוי וידוע לפני מי שאמר והיה העולם שאיני יודע מה שמי, מיד מכניס רוחו ונשמתו בגופו ומעמידו ומחייבו בדין, אמר ר' יהושע בן לוי חצי אש (חיצים של אש) ושלשלאות של ברזל בידו, פעם אחד איבריו מתפרקין ופעם שני עצמותיו מתפרקין ובאין מלאכי השרת ומלקטין (מחברים) אותן ומעמידין אותן ומכה אותו פעם שלישית, ומבקשין ממנו דין, ודנים אותו בכל מדה ומדה, ומה יעשה וינצל מדין הקבר, יהיה אוהב את הצדקות, ואוהב תוכחות, ואוהב גמילות חסדים, ומכניס אורחים לתוך ביתו ויתפלל תפילה בכוונה.

<BIG><SMALL><B>"וְהִנֵּה עֵינֵיכֶם ראוֹת וְעֵינֵי אָחִי בִנְיָמִין כִּי-פִי הַמְדַבֵּר אֲלֵיכֶם" (מה, יב).</B></SMALL></BIG>

   אמר להם יוסף זה אני אחיכם שבלשון הקודש אני מדבר ולא היו מאמינים בו, עד שפרע את עצמו והראה להם חותם ברית, וכל כך למה? מפני שיצא מאצלם בלא חתימת זקן ועכשיו היה עומד כמלך בחתימת זקן, כיון שהכירוהו בקשו להרגו. ירד מלאך ופזרם בארבע פינות הבית, באותה שעה צווח יהודה בקול גדול ונפלו כל חומות שבמצרים ונפל יוסף מכסאו וירד פרעה מכסאו ונפלו שניהם, וכל הגיבורים שהיו עומדין לפני יוסף נהפכו פניהם לאחוריהם ולא החזירו עד יום מותן (תנחומא).

<BIG><SMALL><B>"וְעֵינְכֶם אַל-תָּחֹס עַל-כְּלֵיכֶם כִּי-טוּב כָּל-אֶרֶץ מִצְרַיִם לָכֶם הוּא" (מה, כ).</B></SMALL></BIG>

   יש לשאול איך אמר להם יוסף שלא יחוסו עיניהם על כליהם בגלל שנותן להם מטוב ארץ מצרים ומה עם איסור בל תשחית – שיש לאדם לחוס על ממונו ולא לזלזל בו? אלא יש לומר לעניות דעתי על פי מה שאמרו בגמ' (שבת קה:) על רב אחא בר יעקב שהיה שובר כלים שבורים בבית להפיל אימתו עליהם (והם לא ידעו שזה כלים שבורים) שזה מותר כמו שפסק הרמב"ם (ה' מלכים פ"ו ה"י בהגהות מימוניות) אף גם כאן שהיה יוסף ממהר לקיים מצוות כיבוד הורים ולשמח את אביו, וליישב אותם במקום טוב שהיה להם ישוב הדעת ללמוד תורה, ומשום כך אמר להם וכל זה היה מדובר דווקא בכלים שבורים שלא תחוס עיניהם עליהם!.

<BIG><SMALL><B>"לְכֻלָּם נָתַן לָאִישׁ חֲלִפוֹת שְׂמָלֹת וּלְבִנְיָמִן נָתַן שְׁלשׁ מֵאוֹת כֶּסֶף וְחָמֵשׁ חֲלִפת שְׂמָלֹת" (מה, כב).</B></SMALL></BIG>

   אומרת הגמ' (מגילה טז) אפשר דבר שנצטער בו אותו צדיק יכשל בו – שאמר רבא בר מחסיא אמר רב חמא בר גוריא אמר רב בשביל משקל שני סלעים מלת שהוסיף יעקב ליוסף משאר אחיו נתגלגל הדבר וירדו אבותינו למצרים, אלא אמר רבי בנימין בר יפת רמז רמז לו יוסף לבנימין שעתיד לצאת ממנו בן שיצא מלפני המלך בחמשה לבושי מלכות שנאמר (אסתר ח, טו) "וּמָרְדֳּכַי יָצָא מִלִּפְנֵי הַמֶּלֶךְ בִּלְבוּשׁ מַלְכוּת תְּכֵלֶת וָחוּר וַעֲטֶרֶת זָהָב גְּדוֹלָה וְתַכְרִיךְ בּוּץ וְאַרְגָּמָן".

<BIG><SMALL><B>"וּלְאָבִיו שָׁלַח כְּזאת עֲשָׂרָה חֲמרִים נשְׂאִים מִטּוּב מִצְרָיִם וְעֶשֶׂר אֲתֹנת נשְׂאת בָּר וָלֶחֶם וּמָזוֹן לְאָבִיו לַדָּרֶךְ" (מה, כג).</B></SMALL></BIG>

   אומרת הגמ' (מגילה טז:) מאי "מִטּוּב מִצְרָיִם"? אמר ר' בנימין בר יפת אמר רבי אלעזר שלח לו יין ישן שדעת זקנים נוחה ממנו, ועוד אמרו בקשר לשבח היין (עירובין סה) אמר ר' חנינא כל המתפתה ביינו (פי' רש"י שמפייסין אותו על דבר ומתרצה כשטוב ליבו ביין) יש בו מדעת קונו שנאמר (בראשית ח, כא) "וַיָּרַח ה' אֶת-רֵיחַ הַנִּיחֹח" – שריח זה כשתייה, שמסופר על שמואל שלא היה מתפלל בבית שיש בו שכר מפני שריח השכר משכרתו ועוד אמר ר' חייא (שם) כל המתיישב ביינו (פי' רש"י ששותה יין ואין דעתו מטרפתו) יש בו דעת ע' זקנים, וכתב הרמב"ם (הלכות דעות פרק ד) לא ישתה מים בתוך המזון אלא מעט ומזוג ביין, וכן הדבש והיין רע לקטנים ויפה לזקנים וכל שכן בימות הגשמים. ועיין על היין פרק ט פסוק כא ופרק כז פסוק כה.

~ עונשו של בדאי

<BIG><SMALL><B>"וַיַּגִּדוּ לוֹ לֵאמר עוֹד יוֹסֵף חַי וְכִי-הוּא משֵׁל בְּכָל-אֶרֶץ מִצְרָיִם וַיָּפָג לִבּוֹ כִּי לֹא-הֶאֱמִין לָהֶם. וַיְדַבְּרוּ אֵלָיו אֵת כָּל-דִּבְרֵי יוֹסֵף אֲשֶׁר דִּבֶּר אֲלֵהֶם וַיַּרְא אֶת-הָעֲגָלוֹת אֲשֶׁר-שָׁלַח יוֹסֵף לָשֵׂאת אתוֹ וַתְּחִי רוּחַ יַעֲקב אֲבִיהֶם" (מה, כו, כז).</B></SMALL></BIG>

   ר' שמעון אומר (אדר"נ פ"ל) כך עונשו של בדאי שאפילו דובר אמת אין שומעין לו שכן מצינו בבניו של יעקב: שכיזבו לאביהן בתחילה – האמין להם שנאמר (בראשית לז, לג) "וַיַּכִּירָהּ וַיּאמֶר כְּתֹנֶת בְּנִי", אבל באחרונה אע"פ שדברו אמת לפניו לא האמין להם שנאמר "וַיָּפָג לִבּוֹ כִּי לֹא-הֶאֱמִין לָהֶם".

   "וַתְּחִי רוּחַ יַעֲקב אֲבִיהֶם", ורעה מזאת ראינו על השקר: מסופר בגמרא (סנהדרין צז) שאמר רבא שפעם אמר לו רב טביומי שאילו היו נותנים לו כל חללו של עולם לא היה משנה בדיבורו, משום שפעם אחת נזדמן לו לשהות בעיר אחת ששמא קושטא (אמת) ולא היו משנים שם בדיבורם, ולא היה מת שם אדם בלא זמנו, יום אחד היתה אשתו של רב טביומי חופפת ראשה (מתקלחת), באה שכנה ודפקה בדלת ורצתה את אשתו, סבר רב טביומי שאין זה משורת דרך ארץ לומר שהיא חופפת את ראשה ולכן אמר לה שאשתו אינה בבית, והנה לאחר המעשה הזה, נפטרו לו שני בנים רח"ל, באו אנשי המקום ושאלוהו מה גרם למתת בניו, והרי באותו מקום לא היו מתים אנשים קודם זמנם? סיפר להם את המעשה הנ"ל, אמרו לו בבקשה ממך צא ממקומנו ואל תגרום מיתה לאנשי המקום (ועיין עוד מה שכתבנו לעיל כז, יב). 

<BIG><SMALL><B>"וַתְּחִי רוּחַ יַעֲקב אֲבִיהֶם" יש אומרים (אדר"נ פ"ל) שרוח הקודש שנסתלקה מיעקב אבינו (בגלל שהיה בצער על יוסף) שרתה (חזרה) אליו באותה שעה שנאמר "וַתְּחִי רוּחַ יַעֲקב אֲבִיהֶם".</B></SMALL></BIG>

   אומרת הגמרא (שבת ל:) אין שכינה שורה לא מתוך עצבות ולא מתוך עצלות ולא מתוך שחוק ולא מתוך קלות ראש ולא מתוך שיחה ולא מתוך דברים בטלים אלא מתוך דבר שמחה של מצווה שנאמר (מלכים ב ג, טו) "וְעַתָּה קְחוּ-לִי מְנַגֵּן וְהָיָה כְּנַגֵּן הַמְנַגֵּן וַתְּהִי עָלָי בשמחה גם כשקשה כי הכל מאת הקב"ה והכל לטובה, ואדם שלא עובד את ה' בשמחה עתידין לדון אותו על זה דכתיב (דברים כח, מז) 

<BIG><SMALL><B>"תַּחַת אֲשֶׁר לֹא-עָבַדְתָּ אֶת-ה' אֱלֹהֶיךָ בְּשִׂמְחָה וּבְטוּב לֵבָב מֵרב כּל".</B></SMALL></BIG>

<BIG><SMALL><B>"אֶרֶץ מִצְרַיִם לְפָנֶיךָ הִוא בְּמֵיטַב הָאָרֶץ הוֹשֵׁב אֶת-אָבִיךָ וְאֶת-אַחֶיךָ יֵשְׁבוּ בְּאֶרֶץ גּשֶׁן וְאִם-יָדַעְתָּ וְיֶשׁ-בָּם אַנְשֵׁי-חַיִל וְשַׂמְתָּם שָׂרֵי מִקְנֶה עַל-אֲשֶׁר-לִי" (מז, ו).</B></SMALL></BIG>

   אמר ר' חייא בשם ר' הושעיא (ירושלמי פסחים פ"ב ה"ה), למה אוכלין חזרת בפסח? אלא לומר לך מה חזרת תחילתה מתוק וסופה מר – כך גם המצרים עשו לאבותינו במצרים, בתחילה כתוב "בְּמֵיטַב הָאָרֶץ הוֹשֵׁב אֶת-אָבִיךָ וְאֶת-אַחֶיךָ", ולבסוף "וַיְמָרֲרוּ אֶת-חַיֵּיהֶם בַּעֲבדָה קָשָׁה בְּחֹמֶר וּבִלְבֵנִים"! (שמות א, יד),

   וכך גם אומנותו של יצה"ר שבהתחלה לוקח אותך בטוב ובנעימים עד למתי שהוא מפיל אותך למטה עד מתי שהאדם נכנס למרה השחורה לדיכאון וכל זה אומנותו של יצה"ר והחכם יתן אל לבו לקבוע לו יום יום שיעורי תורה ולהרבות תורה ולהאדירה!.

<BIG><SMALL><B>"וַיּאמֶר פַּרְעה אֶל-יַעֲקב כַּמָּה יְמֵי שְׁנֵי חַיֶּיךָ. וַיּאמֶר יַעֲקב אֶל-פַּרְעה יְמֵי שְׁנֵי מְגוּרַי שְׁלשִׁים וּמְאַת שָׁנָה מְעַט וְרָעִים הָיוּ יְמֵי שְׁנֵי חַיַּי וְלֹא הִשִּׂיגוּ אֶת-יְמֵי שְׁנֵי חַיֵּי אֲבתַי בִּימֵי מְגוּרֵיהֶם" (מז, ח-ט).</B></SMALL></BIG>

   אומר הרב חיים רבי שליט"א מה ראה פרעה לשואל את השאלה הזאת? אלא ראה אותו הולך כפוף, מצוברח, וכו' ומשום זה שאל אותו, ומכאן אומר הרב שצריכים במיוחד האברכים ללמוד ולדעת איך להתלבש ואיך להציג את מעמד התורה הקדושה שזה בגדים נקיים מגוהצים דיבור נאה עם ביטחון וכו' ובמיוחד מתי שאתה לפני המון העם או לפני אנשים חשובים, ועוד אומר המדרש (דעת זקנים) בשעה שאמר יעקב "מְעַט וְרָעִים הָיוּ", אמר לו הקב"ה אני מלטתיך מעשו ומלבן והחזרתי לך את דינה ויוסף ואתה מתרעם על חייך שהם מעט ורעים, חייך שכשמניין התיבות שיש מן "וַיּאמֶר פַּרְעה" עד "בִּימֵי מְגוּרֵיהֶם" יחסרו משנותיך שלא תחיה כחיי יצחק אביך והם ל"ג תיבות ובמנין זה נחסרו מחייו שהרי יצחק חי ק"פ שנה ויעקב לא חי אלא קמ"ז.

@ פרשת ויחי

~ קבורת ארץ ישראל

<BIG><SMALL><B>"וַיִּקְרְבוּ יְמֵי-יִשְׂרָאֵל לָמוּת וַיִּקְרָא לִבְנוֹ לְיוֹסֵף וַיּאמֶר לוֹ אִם-נָא מָצָאתִי חֵן בְּעֵינֶיךָ שִׂים-נָא יָדְךָ תַּחַת יְרֵכִי וְעָשִׂיתָ עִמָּדִי חֶסֶד וֶאֱמֶת אַל-נָא תִקְבְּרֵנִי בְּמִצְרָיִם" (מז, כט).</B></SMALL></BIG>

   מדוע יעקב אבינו ציוה על בנו שיקבור אותו מחוץ למצרים? אלא בכדי שלא יעשוהו מצרים לעבודה זרה, שכשם שנפרעין מן העובד, כך נפרעין מן הנעבד, ולמה האבות כל כך מחבבין קבורת ארץ ישראל? אלא שכתוב (תהילים קטז, ט) "אֶתְהַלֵּךְ לִפְנֵי ה' בְּאַרְצוֹת הַחַיִּים", וגם שהמתים של ארץ ישראל חיין תחלה לימות המשיח, ואוכלין תחלה לימות המשיח, ואמר דבי חנינא מי שמת בחוץ לארץ ונקבר שם שתי מתות יש בידו חוץ מן הצדיקים שהקב"ה עושה להם מחילות בארץ ועושה אותן כמערות והן (הגופות) מתגלגלין ובאין עד שמגיעין לארץ ישראל ובהגיעם נותן בהם הקב"ה רוח של חיים והן עומדים שנאמר (יחזקאל לז, יב) "וְהַעֲלֵיתִי אֶתְכֶם מִקִּבְרוֹתֵיכֶם עַמִּי וְהֵבֵאתִי אֶתְכֶם אֶל-אַדְמַת יִשְׂרָאֵל" ואח"כ "וְנָתַתִּי רוּחִי בָכֶם וִחְיִיתֶם" (תנחומא). 

<BIG><SMALL><B>"וַיַּרְא יִשְׂרָאֵל אֶת-בְּנֵי יוֹסֵף וַיּאמֶר מִי-אֵלֶּה. וַיּאמֶר יוֹסֵף אֶל-אָבִיו בָּנַי הֵם אֲשֶׁר-נָתַן-לִי אֱלֹהִים בָּזֶה וַיּאמַר קָחֶם-נָא אֵלַי וַאֲבָרֲכֵם" (מח, ח-ט).</B></SMALL></BIG>

   והם בכל יום ויום יושבין ועוסקין בתורה לפניו ועכשיו הוא אמר "מִי-אֵלֶּה"? אלא שראה לירבעם בן נבט ולאחאב בן עמרי שעומדין מאפרים ומנשה עובדי עבודה זרה לפיכך נסתלקה רוח הקודש ממנו וכשראה יוסף כך מיד נשתטח בקרקע ובקש רחמים לפני הקב"ה ואמר רבון העולם אם הן ראויים לברכה, אל תחזירני היום בבושת פנים, מיד הכניס הקב"ה רוח הקודש ביעקב וחזר וברכן, ולפי עניות דעתי אפשר לומר גם שבירך אותו לבסוף מפני שכמו שהקב"ה מסתכל על האדם במצב שהוא נמצא עכשיו דכתיב (בראשית כא, יז) "כִּי-שָׁמַע אֱלֹהִים אֶל-קוֹל הַנַּעַר בַּאֲשֶׁר הוּא-שָׁם", וכן ראינו אצל שרה אימנו (לעיל כט,לא) שכאשר רצה הקה"ב לתת לה בנים, אמרו לו מלאכי השרת לזו אתה רוצה לתת בנים? שעל ידי זמרי בן בנה יפלו עשרים וארבע אלף איש, אמר להם הקב"ה עכשיו זו צדקת ואיני מקפחה מן הבנים. "בזה" פי' רש"י הראה לו שטר אירוסין ושטר כתובה ובקש יוסף רחמים על הדבר ונחה עליו רוח הקודש.

~ מה יהיה באחרית הימים ?

<BIG><SMALL><B>"וַיִּקְרָא יַעֲקב אֶל-בָּנָיו וַיּאמֶר הֵאָסְפוּ וְאַגִּידָה לָכֶם אֵת אֲשֶׁר-יִקְרָא אֶתְכֶם בְּאַחֲרִית הַיָּמִים" (מט, א).</B></SMALL></BIG>

   אמר ר' שמעון בן לקיש / בן פזי (פסחים נו) ביקש יעקב לגלות לבניו קץ הימים ונסתלקה ממנו שכינה, והנה לא רק יעקב אבינו רצה לומר על אחרית הימים, אלא גם שאר הנביאים הקדושים, כמסופר (ישעיה ב, ג-ד) שעמים רבים באחרים הימים ירצו ללכת להר הבית וללכת בדרכי ה' "כִּי מִצִּיּוֹן תֵּצֵא תוֹרָה וּדְבַר-ה' מִירוּשָׁלָם. וְשָׁפַט (מלך המשיח) בֵּין הַגּוֹיִם וְהוֹכִיחַ לְעַמִּים רַבִּים וְכִתְּתוּ חַרְבוֹתָם לְאִתִּים וַחֲנִיתוֹתֵיהֶם לְמַזְמֵרוֹת (פי' רש"י שזומרין בהם הכרמים) לֹא-יִשָּׂא גוֹי אֶל-גּוֹי חֶרֶב וְלֹא-יִלְמְדוּ עוֹד מִלְחָמָה", וכן (שם יא, ו-ט) "וְגָר זְאֵב עִם-כֶּבֶשׂ וְנָמֵר עִם-גְּדִי יִרְבָּץ וְעֵגֶל וּכְפִיר וּמְרִיא יַחְדָּו וְנַעַר קָטן נהֵג בָּם. וּפָרָה וָדב תִּרְעֶינָה יַחְדָּו יִרְבְּצוּ יַלְדֵיהֶן וְאַרְיֵה כַּבָּקָר יאכַל-תֶּבֶן. לֹא-יָרֵעוּ וְלֹא-יַשְׁחִיתוּ בְּכָל-הַר קָדְשִׁי כִּי-מָלְאָה הָאָרֶץ דֵּעָה אֶת-ה' כַּמַּיִם לַיָּם מְכַסִּים", וכתוב ביחזקאל (לח, טז) שיבוא גוג (אומה רשעה) על אדמת ישראל ואז תעלה חמתו באפו (של הקב"ה) ובזמן הזה יהיה רעש גדול על אדמת ישראל, ורעשו (תהיה חרדה / רעדו) מפני הקב"ה דגי הים ועוף השמים וחיית השדה וכל רמש הרומש על האדמה וכל אדם אשר על פני האדמה ונהרסו ההרים ונפלו המדרגות וכל חומה בארץ תפול, חרב איש באחיו תהיה (אצל גוג) דכתיב (שם, כב) "וְנִשְׁפַּטְתִּי אִתּוֹ בְּדֶבֶר וּבְדָם וְגֶשֶׁם שׁוֹטֵף- וְאַבְנֵי אֶלְגָּבִישׁ (אבני ברד) אֵשׁ וְגָפְרִית אַמְטִיר עָלָיו וְעַל-אֲגַפָּיו וְעַל-עַמִּים רַבִּים אֲשֶׁר אִתּוֹ, וְהִתְגַּדִּלְתִּי וְהִתְקַדִּשְׁתִּי וְנוֹדַעְתִּי לְעֵינֵי גּוֹיִם רַבִּים וְיָדְעוּ כִּי-אֲנִי ה'", וכן (שם לט, ו) "וְשִׁלַּחְתִּי-אֵשׁ בְּמָגוֹג וּבְישְׁבֵי הָאִיִּים לָבֶטַח וְיָדְעוּ כִּי-אֲנִי ה'" וכו', וכן (הושע ב, כ) "וְכָרַתִּי לָהֶם בְּרִית בַּיּוֹם הַהוּא עִם-חַיַּת הַשָּׂדֶה וְעִם-עוֹף הַשָּׁמַיִם וְרֶמֶשׂ הָאֲדָמָה וְקֶשֶׁת וְחֶרֶב וּמִלְחָמָה אֶשְׁבּוֹר מִן-הָאָרֶץ וְהִשְׁכַּבְתִּים לָבֶטַח", וכן (שם ג, ה) "אַחַר יָשֻׁבוּ בְּנֵי יִשְׂרָאֵל וּבִקְשׁוּ אֶת-ה' אֱלֹהֵיהֶם וְאֵת דָּוִד מַלְכָּם וּפָחֲדוּ אֶל-ה' וְאֶל-טוּבוֹ בְּאַחֲרִית הַיָּמִים", וכן (מיכה ד, ד-ה) "יָשְׁבוּ אִישׁ תַּחַת גַּפְנוֹ וְתַחַת תְּאֵנָתוֹ וְאֵין מַחֲרִיד כִּי-פִי ה'  צְבָאוֹת דִּבֵּר. כִּי כָּל-הָעַמִּים יֵלְכוּ אִישׁ בְּשֵׁם אֱלֹהָיו וַאֲנַחְנוּ נֵלֵךְ בְּשֵׁם-ה' אֱלֹהֵינוּ לְעוֹלָם וָעֶד",ע"כ. אמר רבי זירא בר אבא (כתובות קיב) אותו הדור שמשיח בן דוד בא תהיה קטיגוריא (פי' רש"י, הרבה מסטינים ומלמדי חובה יעמדו עליהם) בתלמדי חכמים, ושמואל אמר יהיה צירוף אחר צירוף (פי' רש"י, גזירות על גזירות), והנה הגמרא אומרת (סוטה מט:) לנו בעזרת סימנים מתי יהיה אחרית הימים, וזה יהיה כשחוצפא תסגה (תהיה גדולה), והיוקר יעוות (את האמת) הגפן תיתן פריה והיין ביוקר (פי' רש"י שהכל עוסקין במשתאות) ומלכות תהפך למינות (הולכים אחר הטעות של ישו שתלמידיו נקראו מינים - דפוס אמסטרדם ישן), ואין תוכחות (פי' רש"י אין לך אדם שיוכל להוכיח שכולם נכשלים בחטאות וכשמוכיחין אומר לו אתה כמוני), בית ועד יהפך לזנות (של חכמים יהיו לבית זנות שכלו החכמים ואין לומד תורה והיה חרב [שומם] מאין איש ובעלי זימה מתגודדים שם מפני שחוץ לעיר היו בתי מדרשות שלהם), והגליל יחרב והגבלן ישום ואנשי הגבול יסובבו מעיר לעיר ולא יחוננו וחכמת סופרים תסרח ויראי חטא ימאסו והאמת תהא נעדרת, נערים פני זקנים ילבינו, זקנים / גדולים יעמדו מפני קטנים, בן מנוול אביו, בת קמה באימה, כלה בחמותה, אויבי איש אנשי ביתו, פני הדור כפני הכלב, הבן אינו מתבייש מאביו, ע"כ. ומי יכול להעלים עיניו ולומר שזה לא קורה בדור הזה שרבו הרעות והפריצות, ואמרו חז"ל בימות המשיח יהיו שני מלאכים אחד בתחילת העולם ואחד בסופו והנה הם מחזיקים חבל שכולם אוחזים בו ומתחילים לנענע חזק מאוד ואלו החלשים נופלים ואילו החזקים נשארים (כל זה ברוחניות – אלא שזה בא לסבר את האוזן).

~ טוב ארחת ירק ואהבה שם משור אבוס ושנאה בו

<BIG><SMALL><B>"חַכְלִילִי עֵינַיִם מִיָּיִן וּלְבֶן-שִׁנַּיִם מֵחָלָב" (מט, יב).</B></SMALL></BIG>

   אמר ר' יוחנן (כתובות קיא:) טוב המלבין שיניים לחבירו יותר ממשקהו חלב שנאמר "וּלְבֶן-שִׁנַּיִם מֵחָלָב" אל תקרי לבן שיניים, אלא לבון שיניים, וכן אמרו בגמ' (ב"ב ט:) אמר ר' יצחק כל הנותן פרוטה לעני מתברך בשש ברכות והמפייסו בדברים מתברך בי"א ברכות, הנה פעמים שאדם לא צריך את הכסף שלך או את הבית שלך, אלא הוא צריך מילה טוב שתעזור לו להיות שמח במקום בעצבות או מאיפה שהוא נפל כמו שמסופר על שלמה המלך (גיטין סז:) שירד ממלכותו לא האמינו אנשים שזהו שלמה, והיה צריך לחזר על הפתחים למחייתו, יום אחד אירח אותו עשיר גדול אשר האמין לו שהוא המלך והנה באמצע הארוחה, שהיה בה מכל טוב, אמר לו העשיר תרא מה היית ומה אתה עכשיו והזכיר לו את כל העושר שלו ואת מלכותו ואת משרתיו עד ששלמה המלך פרץ בבכי ויצא מביתו, והנה ביום השני ויגש אליו עני אשר גם הוא האמין שהוא המלך ואותו העני אירח את שלמה בביתו ונתן ממה שיש לו שזה קצת ירק כמוש ולחם ישן ומים, אבל בעת הסעודה עודד אותו העני ודיבר איתו דברי אמונה וחיזוק ויראת שמים דברים המשמחים את הלב, וכששב שלמה למלכותו אמר עליהם את הפסוק (משלי טו, יז): "טוֹב אֲרֻחַת יָרָק וְאַהֲבָה-שָׁם (אצל העני) מִשּׁוֹר אָבוּס וְשִׂנְאָה-בוֹ (אצל העשיר)", וכמו שאת שלמה המלך עודדו וחיזקו העני בדבריו כל שכן שאותנו יחזק אם ידברו אלינו טוב בפרגון ואהבה, בדברי תורה ויראת שמים.

~ עמלה של תורה

<BIG><SMALL><B>"יִשָּׂשׂכָר חֲמר גָּרֶם רבֵץ בֵּין הַמִּשְׁפְּתָיִם" (מט, יד).</B></SMALL></BIG>

   פי' רש"י, חמור בעל עצמות סובל עול תורה כחמור חזק שמטעינין אותו משא כבד.

   כל אחד מאיתנו צריך לשאוף להיות לא רב שכונה ולא רב עיר אלא גדול הדור ביראת שמים ובתורה ובשביל זה צריך להיות סובל בעול התורה, זאת אומרת מה שהוא לומד בכולל מיישם את זה בחוץ, ואמר רבא (יומא כו) שלא נמצא תלמיד חכם שמורה הוראות בישראל אלא שבא מיששכר דכתיב "וּמִבְּנֵי יִשָּׂשכָר יוֹדְעֵי בִינָה לָעִתִּים לָדַעַת מַה-יַּעֲשֶׂה יִשְׂרָאֵל" (דברי הימים א יב, לב) ועוד אמרו (ילקוט שמעוני) כשם שהחמור הזה שובר הגרם והעצם, כך היו שבטו שוברין כל ישראל בהלכה, שנאמר "וּמִבְּנֵי יִשָּׂשכָר יוֹדְעֵי בִינָה לָעִתִּים" שהעמיד מאתים ראשי סנהדראות. ע"כ. וכך היא דרכה של תורה: פת במלח תאכל, ומים במשורה תשתה, ועל הארץ תישן,וחיי צער תחיה, ובתורה אתה עמל, אם אתה עושה כן, אשריך וטוב לך, אשריך וטוב לך, אשריך בעולם הזה, וטוב לך לעולם הבא.   

~ בעניין עין הרע

<BIG><SMALL><B>"בֵּן פּרָת יוֹסֵף בֵּן פּרָת עֲלֵי-עָיִן בָּנוֹת צָעֲדָה עֲלֵי-שׁוּר" (מט, כב).</B></SMALL></BIG>

   הטעם שכפל פעמים "בֵּן פּרָת" הוא לומר כי בשביל ב' צדדים היה ראוי לפרות: הצד האחד הוא מה שאמרו בגמ' (סוטה לו:) ראוי היה יוסף להעמיד י"ב שבטים, והצד השני "בֵּן פּרָת עֲלֵי-עָיִן" על אשר לא זנה אחרי עיניו (אור החיים). ופירש בעל הטורים: "בֵּן פּרָת" בגימטריה = מנשה ואפרים, דבר אחר "בֵּן פּרָת" = בן פותר על שם פתרון החלומות. ופירש רש"י בנות מצרים היו צועדות על החומה להסתכל ביופיו, "בָּנוֹת" = הרבה, "צָעֲדָה" = כל אחת ואחת במקום שתוכל לראותו משם.

   ומעשה בר' יוחנן (ברכות כ) שהיה רגיל לשבת על שערי טבילה של הנשים באומרו כשיעלו בנות ישראל מהטבילה יסתכלו עלי ויהיה להם זרע יפה כמוני, שאלו אותו חכמים, כבודו לא מפחד מעין הרע? אמר להם אני מזרעו של יוסף באתי שלא שלטה בו עין הרע דכתיב "בֵּן פּרָת יוֹסֵף בֵּן פּרָת עֲלֵי-עָיִן", א"ר אבהו אל תקרא עלי עין אלא עולי עין (פי' רש"י מסולקין מין העין שאינה שולטת בהם), ר' יוסי בר חנינא אמר מהכא "וְיִדְגּוּ לָרב בְּקֶרֶב הָאָרֶץ", מה דגים שבים, מים מכסין עליהן ואין העין שולטת בהם, אף זרעו של יוסף אין העין הרע שולטת בהם, וגם אם תרצה לומר עין שלא רצתה ליזון ממה שאינו שלו (אשת פוטיפר) אין העין הרע שולטת בה, מכאן ילמד האדם סגולה נגד עין הרע זה שמירת העיניים!, ועוד אומרת הגמ' (ברכות נה:) מי שהולך בעיר וחושש מעין הרע – יאחוז אגודל ידו הימנית בידו השמאלית ואת אגודל ידו השמאלית בידו הימנית ויאמר אני פלוני בן פלוני מזרעו של יוסף אני בא שלא שלטה בו עין הרע שנאמר: "בֵּן פּרָת יוֹסֵף בֵּן פּרָת עֲלֵי-עָיִן", ואם הוא חושש מעין הרע של עצמו – יביט על דופן נחירו השמאלי, ואמר ר' יצחק (תענית ח:) אין הברכה מצויה אלא בדבר הסמוי מן העין שנאמר (דברים כח) "יְצַו ה' אִתְּךָ אֶת-הַבְּרָכָה בַּאֲסָמֶיךָ" וכן בבית מדרשו של ר' ישמעאל (שם) אמרו אין הברכה מצויה אלא בדבר שאין העין שולטת בו שנאמר "יְצַו ה' אִתְּךָ אֶת-הַבְּרָכָה בַּאֲסָמֶיךָ", וכן אמרו חז"ל (שם) המודד גרנו (גורן) ואח"כ בירך הרי זו תפלת שוא לפי שאין הברכה מצויה לא בדבר השקול ולא בדבר המדוד ולא בדבר המנוי אלא בדבר הסמוי מן העין (פי' רש"י שאינו יודע הסכום), והביא מר"ן הרב עובדיה יוסף שליט"א (בענף עץ אבות עמ' קלז) את הגמרא בב"מ (קז:) שדורשת על הפסוק "וְהֵסִיר ה' מִמְּךָ כָּל-חֹלִי" אמר רב זה העין הרע (פי' רש"י, דבר שכל החלאים תלויים בו, וזהו עין הרע), והנה "עין הרע" אינו רק על ידי שונאים בעלי עין הרעה, אלא גם על ידי אוהבים, ואפילו ת"ח, צא ולמד ממה שאמרו בברכות (נח:) רב פפא ורב הונא ב"ר יהושע היו מהלכים בדרך ופגשו את רב חנינא בר רב איקא, אמרו לו, בראותינו אותך, עלינו לברך עליך שתי ברכות, ברכת שהחיינו וברכת שחלק מחכמתו ליראיו, אמר להם אף אני אברך עליכם שתי ברכות אלו ונוסף עליהן ברכת "ברוך חכם הרזים" שאתם חשובים בעיני כנגד ששים רבוא ישראל, אמרו לו כל כך אתה חכם ונבון! נתנו בו עין (הרע) ונפטר, ובב"מ (קב) אמר רב אסור לו לאדם שיעמוד על שדה חבירו בשעה שעומדת בקמותיה, משום עין הרע, וזהו שאמר רב יהודה לרבין, רבין אחי, לא תקנה שדה הסמוכה לעיר, שכל בני העיר מסתכלים בה, ויפגעו בתבואתה בעין הרע, וע' לתלמיד מהר"ם בספר תשב"ץ (סי' קצ) שכתב, שמצד הדין יכולים לעלות ולקרות בספר תורה, שני אחים או אב ובן בזה אחר זה, ואין מניחים אלא בשביל עין הרע, וכן פסק מרן בש"ע (סי' קמא סע' ו), ובספר נוהג כצאן יוסף (דף קלז) כתב, שראה במקום אחד, שארבעה אחים עלו לספר תורה זה אחר זה, והרב המקומי לא מיחה בדבר, כי אמר מי שלא מקפיד לא מקפידין איתו, וע"ע בשו"ת יביע אומר ח"ב (חלק אבן העזר סי' ז אות יד), על כן אפילו דרשן אשר חנן אותו ה' מתק שפתים, פה מפיק מרגליות ישמר ויזהר שלא תשלוט בו עין הרע, ובדרך סגולה יעשה מה שאמרו בברכות (נה:), ולבסוף כותב הרב למסקנה שאין לו להמנע מכך, מחשש עין הרע, ששומר מצוה לא ידע דבר רע, ובודאי שאף לגבי חשש עין הרע, אומרים מי שלא מקפיד לא מקפידים איתו, וכן כתב בפלא יועץ (מע' ע), ומרן החיד"א בספר ככר לאדן (מסכת דרך ארץ זוטא פ"ו דף רפה ע"א) כתב, לדור ודור אודיע, כי העשב הנקרא "רודא" מועיל נגד עין הרע, ולבטל כשוף, ומרבני עיר הקודש ירושלים שמעתי מעשה נורא על זה ויש שם קדוש "רוטא" ויכוין הנושא העשב הנז' בשם זה, וטוב לו, ובלשון המשנה העשב הזה נקרא "הפיגם", ומועיל גם נגד מגיפה (הפיגם אותיות מגיפה). ודו"ק.

~ מה קורה בצאת הנשמה ?

<BIG><SMALL><B>"וַיְכַל יַעֲקב לְצַוּת אֶת-בָּנָיו וַיֶּאֱסֹף רַגְלָיו אֶל-הַמִּטָּה וַיִּגְוַע וַיֵּאָסֶף אֶל-עַמָּיו" (מט, לג).</B></SMALL></BIG>

   בשעה שיוצאת נשמת האדם מגופו נתן לו רשות לראות את מראה השכינה, מה שלא זכה לראות בחייו ועוד רואה את קרוביו וחבריו שבאים אליו מעולם העליון והוא מכיר את כל אחד ואחד מהם וכולם חקוקים בצורתם כמו שהיו בזה העולם, אם זה האדם צדיק אז כולם שמחים לפניו ומקדמים לו שלום.

   ואם זה האדם אינו צדיק אז רק הרשעים שטורדים אותם כל יום בגיהנום שהם עצובים (שהוא רשע) אומרים אוי בשביל העונש שיתחדש עליהם בעבור זה הרשע (הארת המחבר: כנראה משום שאחז"ל אוי לרשע ואוי לשכנו) ומסיימים ואומרים אוי עבור העונש של הרשע בעצמו, ונושא עיניו ורואה אותם כשלהבת העולה מן האש ואף הוא אומר אוי על צערו המוכן לו, ודע שכל יום משבעה ימים הראשונים אחר שמת האדם נשמתו הולכת מביתו לקברו ומקברו לביתו ומתאבלת על הגוף שיצא ממנו, כי בשבעת ימים הראשונים מכבידים עליו את הדין ומכאיבים את בשרו בצער חיבוט הקבר, ואז נפשו עליו תאבל, ולכן ציותה התורה להתאבל שבעה ימים כדי להצטער בצערו, והולכת ויושבת בביתו ורואה שכולם עצובים וגם היא מתאבלת, ואחר שבעת ימי האבלות יענש בעונש חיבוט הקבר, או בצער רימה ותולעה, וכל אחד סובל כפי המעשים שעשה בחייו. ואם יש לה זכות (לנשמה) ד' מלאכים שהם מיכאל, גבריאל, אוריאל ורפאל מזומנים להלביש את הנשמה הנכנסת לגן עדן וצורה אחת שהיא לבוש רוחני מד' יסודות רוחניים כצורת הגוף מחזיקים בידיהם (והיינו החלוקה (הבגד) שמלבישים אותו נעשה מהמצוות שעשה האדם בחייו) והיא מתלבשת בו בשמחה ויושבת במדור הראוי לה בגן עדן התחתון עד שהזמן שנגזר עליה לשבת שם כי מפני סיבת עוונותיה נמנע ממנה לעלות מיד לגן עדן העליון ששם מקום מנוחתה הראוי לה, ואחר שנתקנה  הנשמה בגן עדן התחתון והיא כבר ראויה לעלות אז יוצא כרוז ומכריז שנשמה פלונית הגיע זמנה לעלות (מתוק מדבש על הזהר).

<BIG><SMALL><B>"וַיָּבאוּ עַד-גּרֶן הָאָטָד אֲשֶׁר בְּעֵבֶר הַיַּרְדֵּן וַיִּסְפְּדוּ-שָׁם מִסְפֵּד גָּדוֹל וְכָבֵד מְאד וַיַּעַשׂ לְאָבִיו אֵבֶל שִׁבְעַת יָמִים" (נ, י).</B></SMALL></BIG>

   א"ר יוחנן (סוטה יג) בתחילה עד שלא ראו (הגויים) בכבודן של ישראל לא נהגו בהן כבוד, ולבסוף שראו בכבודן נהגו בהן כבוד דכתיב "וַיָּבאוּ עַד-גּרֶן הָאָטָד" וכי גורן יש לו לאטד? אלא אמר ר' אבהו מלמד שהקיפוהו כתרים לארונו של יעקב כגון זה שמקיפים לו אטד (גדר של קוצים), שבאו שם בני עשו ובני ישמעאל ובני קטורה, כולם למלחמה באו, כיון שראו כתרו של יוסף תלוי בארונו של יעקב, נטלו כולם כתריהן ותלאום בארונו של יעקב, ובסה"כ שלשים וששה כתרים נתלו בארונו של יוסף.

    "וַיִּסְפְּדוּ-שָׁם מִסְפֵּד גָּדוֹל וְכָבֵד מְאד" אומרת הגמרא (שם) אפי' סוסים ואפילו חמורים השתתפו בהספד – פירש המהרש"א, הלבישו הסוסים שחורים לעשות להם כאילו גם הם בוכים, ועוד אומרת הגמ' (שבת קה:) מפני מה מתים בניו ובנותיו של האדם – מפני שלא התאבל על אדם כשר, שכל הבוכה על אדם כשר מוחלין לו על כל עוונותיו בשביל כבוד שעשה, 

   וכן אמר ר"ש בן פזי א"ר יהושע בן לוי משום בר קפרא (שם) כל המוריד דמעות על אדם כשר הקב"ה סופרן ומניחן בבית גנזיו שנאמר (תהילים נו, ט) "נדִי סָפַרְתָּה אָתָּה שִׂימָה דִמְעָתִי בְנאדֶךָ הֲלֹא בְּסִפְרָתֶךָ" אמר ר' יהודה אמר רב כל המתעצל בהספדו של חכם ראוי לקברו בחייו שנאמר (יהושע כד, ל) "וַיִּקְבְּרוּ אתוֹ בִּגְבוּל נַחֲלָתוֹ בְּתִמְנַת-סֶרַח אֲשֶׁר בְּהַר-אֶפְרָיִם מִצְּפוֹן לְהַר-גָּעַשׁ" מלמד שרגש עליהן הר להרגן ואמר ר' חייא בר אבא א"ר יוחנן כל המתעצל בהספדו של חכם אינו מאריך ימים מדה כנגד מדה. (פי' רש"י, הוא לא נאבל על שנקצרו ימי החכם, אף לחייו לא יחושו מן השמים).

~ לגמול טובה תחת רעה

<BIG><SMALL><B>"וְעַתָּה אַל-תִּירָאוּ אָנכִי אֲכַלְכֵּל אֶתְכֶם וְאֶת-טַפְּכֶם וַיְנַחֵם אוֹתָם וַיְדַבֵּר עַל-לִבָּם" (נ, כא).</B></SMALL></BIG>

   בא וראה לא די ליוסף שלא גמל רע לאחיו, אלא עוד עשה עמהם חסד ואמת שזן ופרנס אותם במצרים וכך דרכיהם של הצדיקם תמיד, ולכן הקב"ה מרחם עליהם בעולם הזה ובעולם הבא.

   הסיפור הבא בא להראות על גודל מעלת האדם אם אינו משלם רע למי שעשה לו רע, אלא אדרבה מוחל לו ומפייס אותו. מסופר על רבי אבא שהיה יושב בפתח שער העיר לוד וראה אדם אחד שהיה בא ויושב על גל שאבנים שהיה בתחתית ההר והנה אותו אדם היה עייף מן הדרך וישב וישן שם על הגל, ובתוך כך ראה ר' אבא שבא נחש אל אותו אדם להזיקו והנה נפלה חתיכת עץ משורש האילן ונפלה על הנחש והרגה אותו, כשנתעורר אותו אדם משינתו ראה את נחש אצלו שהיה מת, ואח"כ קם האדם ובא ללכת, ובדיוק באותו רגע נפל סלע מראש ההר לתחתית ההר וניצל אותו האדם (שאם לא היה קם באותו רגע היה הסלע נופל לו על הראש), שאל אותו ר' אבא מה מעשיך, שנעשו לך שני ניסים כאלה, אמר לו כל ימי מחלתי לאנשים שעשו לי רע, ואם לא הייתי יכול להתפייס איתו לא עליתי למטתי עד שמחלתי לו ולכל אלו שציערו אותי, ולא חששתי עוד יותר בכל הימים לאותו רע שעשה לי ולא די בזה, אלא מאותו היום והלאה השתדלתי לעשות עמהם טובות כדי שלא יחשבו שאני שונא אותם, בכה ר' אבא ואמר מעשיו של זה גדולים יותר ממעשיו של יוסף, מפני שיוסף היה ראוי לרחם עליהם, מפני שהם אחיו, אבל מה שעשה זה האיש הוא יותר ממעשיו של יוסף, כי ריחם על כל אדם אפילו לא היו אחיו. (מתוק מדבש על הזהר – מקץ דף כא). 

   ואמר רב יהודה אמר שמואל (שבת קמט) בני חבורה המקפידין זה על זה בשבת ויו"ט, עוברין (עלולים לעבור) איסור משום מדידה ומשום משקל ומשום מנין ומשום לווים ופורעין,  

   וכן (שם קמט:) א"ר יעקב בנה של בת יעקב כל שחברו נענש על ידו אין מכניסין אותו במחיצתו של הקב"ה. וכתב במהדורת שוטנשטין (שם) וזה נכון אפילו במקרה של אדם שסבל מאדם אחר שהציק לו ומשום כך נענש המציק ע"י הקב"ה, מאחר שסוף סוף אדם זה היה גורם לענשו של השני [ע"פ שהיתה הצדקה לכך], ראוי שגם הוא יענש, אולם הדברים אמורים רק כאשר הסובל פעל להביא את העונש על המציק לו, כגון שהתפלל להקב"ה שיעניש אותו, ואע"פ שסבל, היה לו להתפלל שסבלו יפסק, ושלא יענש המציק לו. עכ"ל. 

   ומשום טעמים אלו ועוד אחרים, אנו נוהגים לומר כל לילה בק"ש שעל המיטה "ריבונו של עולם הריני מוחל וסולח לכל מי שהכעיס והקניט אותי או שחטא כנגדי, בין בגופי, בין בממוני, בין בכבודי, בין בכל אשר לי, בין באונס בין ברצון, בין בשוגג, בין במזיד, בין בדיבור, בין במעשה, בין בגלגול זה, בין בגלגולים אחרים לכל בר ישראל ולא יענש שום אדם בסיבתי". וכותב בסידור כוונת הלב בשם העולת תמיד: מחל באמת ובלב שלם לכל אדם, ואם באותו יום צערך מישהו וכעת אתה מוחל לו, טוב שתצייר בנפשך אחר המחילה כי אילו היית נפגש עכשיו עמו, היית נותן לו שלום והיית מראה לו כל מיני אחוה ורעות כאילו לא צערך מעולם, כי הלא כבר מחלת לו, ולא יהיה די לך במה שמחלת לו, אלא שמהיום הזה והלאה תשתדל לעשות עמו טובות. ע"כ.                                                                   

   וכן הוא ברמב"ם (סוף פרק ב מהלכות תשובה) אסור לאדם להיות אכזרי ולא יתפייס אלא יהא נוח לרצות וקשה לכעוס ובשעה שמבקש ממנו החוטא למחול מוחל בלב שלם ובנפש חפיצה, ואפילו הצר לו וחטא לו הרבה לא יקום ולא יטור וזהו דרכם של זרע ישראל ולבם הנכון, אבל העובדי כוכבים ערלי לב ועברתן שמרה נצח, וכן הוא אומר על הגבעונים לפי שלא מחלו ולא נתפייסו, "והגבעונים לא מבני ישראל המה. ע"ש.    

   וכן הוא במשנה (אבות ו, א) "רבי מאיר אומר, כל העוסק בתורה לשמה, זוכה לדברים הרבה ואחד מהן זה מוחל על עלבונו, וכתוב בספר ענף עץ אבות (ע"מ שצג) וז"ל: כתב מר"ן החיד"א בספר דבש לפי (מערכת מ אות ג), שמעתי מפי הרב המופלא עיר וקדיש כמהר"ח בן עטר זל"הה, במעשה שהיה, שראה לעשיר אחד תקיף ואלים, שר וגדול בבית המלך, שהיה נוזף בת"ח אחד ומזלזל בו, ואחר שהלך ביקש הרב מאותו ת"ח בדברי פיוס, שלא ישית את ליבו גם לזאת, וימחל לעשיר הנזכר. והשיבו החכם, כי תכף ומיד מחל לו, מפני שאמרו בזוהר הקדוש (פרשת צו דף כח ע"ב), שהחטאים ועונות של ישראל מכבידים על כנפי השכינה ח"ו, ואם לא היה מוחל לו, היה נחשב עון לעשיר, והיה נגרם צער לשכינה, ולכן תכף ומיד מחל לו, שעל ידי כך אין צער לשכינה, מחמת אותו עון, והנאהו להרב ז"ל. ובאמת שהוא סניף גדול ליראת שמים. ע"כ. ובספר ככר לאדן (דף קיח סע"א) אחר שהביא מעשה הנ"ל, סיים, שלכן אמרו (ר"ה יז) כל המעביר על מדותיו, מעברים לו על כל פשעיו, שזהו מידה כנגד מידה, שכשם שהוא מעביר על מדותיו ומוחל למי שמצער אותו, כדי שלא לגרם צער לשכינה בעון המצערו, כך מוחלים לו על כל עונותיו, כדי שלא יהיה צער לשכינה בגלל עונותיו, ע"ש. ומר"ן החיד"א חזר על מעשה זה ארבע פעמים בספרו מראית העין. אתה הראתה לדעת כמה נכבד האיש ששומע חרפתו ואינו משיב, ובלבו מוחל וסולח מיד, אשרי חלקו ומה נעים גורלו לחיי עולם הבא, ולכן נקרא בכלל "ואהביו" כצאת השמש בגבורתו, כי בדבר הזה גילה דעתו שבגלל אהבת ה' לבל יכביד על כנפי השכינה, הוא מוחל על עלבונו. עכ"ל. ע"ש.          

   ובעזרת ה' יתברך שיעזור לנו לעבוד ולעביר על המידות ונהיה אהובים למטה ואהובים למעלה, ונזכה ללמוד וללמד לשמור ולעשות, ולעשות נחת רוח להקב"ה, אמן כן יהי רצון.

